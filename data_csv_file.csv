title|article|category
2022 Τα 3 ζώδια που θα είναι single την νέα χρονιά.txt|"2022: Τα 3 ζώδια που θα είναι single την νέα χρονιά

ίγες μέρες μάς χωρίζουν από την υποδοχή του νέου έτους και όλοι ελπίζουμε σε μία καλύτερη χρονιά σε κάθε τομέα της ζωής μας. Με πρώτο μέλημα την υγεία μας, κάθε φορά που αλλάζει ο χρόνος σκεφτόμαστε πώς θα κυλήσει η ζωή μας και κάνουμε όνειρα για το πόσο πιο όμορφα θα είναι τα πράγματα για τα επαγγελματικά και τα προσωπικά μας. Βάζουμε στόχους, δίνουμε υποσχέσεις στον εαυτό μας και περιμένουμε να τις τηρήσουμε, αλλά αυτό δεν είναι πάντα εφικτό (εκτός αν ανήκετε σε ένα από αυτά τα ζώδια) – ειδικά, αν τα άστρα έχουν αποφασίσει άλλα πράγματα για εμάς.

Αν, λοιπόν, περιμένετε η αληθινή αγάπη να σας βρει το 2022 και ανήκετε στα παρακάτω ζώδια, τότε λυπούμαστε, αλλά αυτό θα γίνει δύσκολα. Για εσάς είναι πιθανότερο να ισχύσει το ρητό που λέει: «Όποιος κερδίζει στα χαρτιά χάνει στην αγάπη» τη χρονιά που έρχεται. Μην πτοείστε, όμως, οι υπόλοιπες σχέσεις σας θα ανθίσουν, ενώ θα έχετε την ευκαιρία να ανακαλύψετε τι πραγματικά αναζητάτε σε μία σχέση.
Κριός

Αν και σε γενικές γραμμές θα ζήσετε μία έντονη και γεμάτη χρονιά, μην περιμένετε να βρείτε το ιδανικό ταίρι φέτος. Ειδικά στον αισθηματικό τομέα αναμένετε ένα μικρό χάος, το οποίο θα αρχίσει να υποχωρεί προς το τέλος του έτους. Μην κατηγορείτε τον εαυτό σας, είναι γραμμένο στα άστρα (τουλάχιστον για φέτος).
Δίδυμος

Το 2022 δεν είναι ιδανική χρονιά για τα αισθηματικά των Διδύμων. Όσοι βρίσκεστε στην αναζήτηση σχέσης, αναθεωρήστε τις επιθυμίες σας. Άλλωστε είστε το ζώδιο της επικοινωνίας και της αλληλεπίδρασης με τους άλλους, έτσι είναι αρκετά δύσκολο να νιώσετε μοναξιά, ειδικά όταν έχετε διαρκώς κάτι να κάνετε. Προτιμήστε φέτος να «χτίσετε» τον κύκλο σας έτσι, ώστε να αναπτύξετε σχέσεις που θα σας στηρίζουν πραγματικά, γιατί αυτό χρειάζεστε.
Λέων

Με αρκετούς πλανήτες να αναπτύσσουν ανάδρομη πορεία με τον κυβερνήτη σας, Ήλιο, μέσα στη χρονιά το κεφάλαιο «σχέσεις» γίνεται αρκετά δύσκολο για εσάς. Μπορεί να μην βρείτε το ιδανικό ταίρι, αλλά θα καταφέρετε να γνωρίσετε σε βάθος τον εαυτό σας και τις ανάγκες του. Διαβάστε βιβλία, βγείτε βόλτες, κατακτήστε τα επαγγελματικά σας όνειρα και όλα θα πάνε καλά."|Αλλο
H ζωή μας στο internet.txt|"H ζωή μας στο internet

(πριν 15 χειμώνες ακριβώς .Ένα κείμενο του περιοδικού 01 για τις φυλές του διαδικτύου με αφορμή τα φετινά του γενέθλια)

Όταν η φύση ησυχάζει το κυβερνοδιάστημα παίρνει φωτιά .Χιλιάδες μηνύματα , απορίες , παράπονα , σχόλια ,κριτικές , έπαινοι , κακίες , εξομολογήσεις υφαίνουν κάθε βράδυ τον ηλεκτρονικό ιστό του κυβερνοχώρου .Μπροστά από το μόνιτορ , νέοι άνθρωποι χάνονται στις απέραντες στέπες τις πληροφορικής και ανακαλύπτουν ένα νέο μεγάκοσμο επικοινωνίας .Ρίξαμε μερικές ερωτήσεις στον Κυβερνοχώρο και περιμέναμε απάντηση.

Πως ζούμε ;Τι ακούμε ;Τι σκεφτόμαστε ;Όποιος ήθελε να μιλήσει για τον εαυτό του ήταν δεκτός .Σε λίγο οι πρώτες αποκρίσεις φωσφόριζαν στην οθόνη

1

Όνομα :Devil Ακούν :Το ανεμιστηράκι του τροφοδοτικού Βλέπουν :Το μόνιτορ Διαβάζουν : Τα γράμματα που εμφανίζονται στο μόνιτορ Αγοράζουν : Περιφερειακό υπολογιστή Φορούν :Μπλουζάκι Beavis and Butthead Συχνάζουν : Στο δωμάτιο που είναι ο υπολογιστής Πίνουν :Δεν χρειάζεται αλκοόλ την δόση τους την παίρνουν Παίζουν : On-line gamesΜισούν : Tη χρονοχρέωση τους Αγαπούν : Τη Cindy Crowford

2

Όνομα : Ase Ακούν : Στέρεο Νόβα,soundtracks , new age Βλέπουν :Τα αστέρια την νύχτα στον ουρανό Διαβάζουν :Περιοδικό 01 . Τhe New York Review of books , βιβλία που έχουν κάτι να πουν Αγοράζουν :…. Φορούν :Τα ρούχα που ταιριάζουν στον καθένα Συχνάζουν :Όπου γουστάρει ο καθένας μέσα και έξω από τον κυβερνοχώρο Πίνουν :Νερό , χυμούς φρούτων και τσάι Παίζουν : Μπάσκετ Μισούν :Τους στενοκέφαλους , τους ανθρώπους που φοράνε παρωπίδες , την μαμά τους και τον μπαμπά τους Αγαπούν :Τους διαφορετικούς , τους ανοιχτόμυαλους τον μπαμπά τους και την μαμά τους

3

Όνομα :Einstein Ακούν :Mουσική techno , Geronimo groovy Βλέπουν :Ξένες ταινίες , ελληνικές σειρές Διαβάζουν :Προγραμματισμός σε Turbo Pascal Αγοράζουν : Δισκέτες και cd Φορούν : Κάτι κομψό και άνετο

Συχνάζουν : Γλυφάδα , Κηφισιά Πίνουν :Β52 , Bacardi με coca Παίζουν :Computer Games Μισούν :Τα παράσιτα και τα ενοχλητικά έντομα Αγαπούν :Τις νέες γνωριμίες και τα κορίτσια

4

Όνομα :Tis Ακούν :Classic Rock , hard Rock , κερατιάτικα όταν το παραξηλώσουν με το τηλέφωνα Βλέπουν : Δόξα τω Θεώ οι περισσότεροι βλέπουν ακόμα Διαβάζουν :Επιστημονική φαντασία μέχρι και γραμματοσειρές 8 σε 800Χ 600 Αγοράζουν :Συνηθισμένα πράγματα:Μπύρες , προφυλακτικά , τσιγάρα , μπικουτί , αντιτσιμπουρικά για το σκύλο , μπουζιά για το αυτοκίνητο , καμιά δισκέτα Φορούν :Γόβες ξιφολόγχη , σκουλαρίκια μπασκέτες , και ζαρτιέρες ζαρντινιέρες Συχνάζουν : Στο Καψημί της σχολής τους ,στης γκόμενας , στη Φιλοσοφική , στα Εξάρχεια , στις καταλήψεις Πίνουν :Ότι τους στάξεις Παίζουν :Θα σου ‘λεγα αλλά διακυβεύεται το μέλλον μου εδώ πέρα Μισούν :Αυτούς που περιμένουν να βγάλουν γυναίκα από τις βάσεις και αυτούς που βγάλαν γυναίκα από τις βάσεις (και ήτανε κατά περίεργη σύμπτωση ωραία) Αγαπούν :Να βλέπουν τα μούτρα αυτών που βγάλαν γυναίκα από την βάση και την είδανε για πρώτη φορά ραντεβού στα τυφλά

5

Όνομα :Evil Ακούν :Την Soundblaster Pro τους Βλέπουν :Με γυαλιά Διαβάζουν :Με page up page down Αγοράζουν :Συνδρομές σε βάσεις Φορούν : Χλαμύδες Συχνάζουν :Στη Στουρνάρη Πίνουν :Μπύρες Παίζουν :Με το internet Μισούν :Τις μεταφορές αρχείων Αγαπούν :Τις μεταφορές αρχείων

6

Όνομα :Firefly Ακούν :Απ’ όλα Βλέπουν :Ταινίες παντός τύπου αλλά κατά προτίμηση Επιστημονικής Φαντασίας Διαβάζουν :Όπως όλοι !Από αριστερά προς τα δεξιά βέβαια Αγοράζουν :Casual ρούχα , hi-fi συγκροτήματα και

διάφορα επιπλέον μπιχλιμπίδια για τον αγαπημένο μας υπολογιστή Φορούν :Αρχαίους χιτώνες και κλαδιά ελιάς τις Απόκριες Συχνάζουν :Σε κόσμους ασύλληπτα μακρινούς για τους κοινούς θνητούς Πίνουν :Ότι βρεθεί μπροστά τους . Με αυτά θα ασχολούμαστε τώρα ; Παίζουν :Την τελευταία πειρατική έκδοση (γιατί να το κρύψουμε άλλωστε) του οποιοδήποτε παιχνιδιού κυκλοφορεί στα αθηναικά ουφάδικα Μισούν :Οποιαδήποτε δημοσιογραφική έρευνα τους θάβει , αυτόν που θα τους ενοχλήσει όποτε είναι μπροστά στην οθόνη του υπολογιστή τους Αγαπούν :Κάποιο κορίτσι , ονόματα δεν λέμε

7

Όνομα :Bacardi Ακούν : Μουσική , την συνείδηση τους και το ψιθύρισμα της νύχτας Βλέπουν :Τον κόσμο να παιδεύεται και το βρώμικο πληκτρολόγιο Διαβάζουν :Τα πάντα και κάτι παραπάνω Αγοράζουν :Ναι!Καταναλωτές του κερατά Φορούν :Μόνο όταν (και όσα) χρειάζεται Συχνάζουν :Όχι βέβαια , κυκλοφορούν όμως και γλεντάνε Πίνουν :Πολύ (τρώνε επίσης ) Παίζουν :Αμπάριζα , τις κουμπάρες και pacman Μισούν :Tους υπολογιστές , τα τσιγάρα και τις γυναίκες Αγαπούν :Τις γυναίκες , τα τσιγάρα και τους υπολογιστές

8

Όνομα :Fire Ακούν : «ΟΤΕ» και σου γυρνούν την πλάτη Βλέπουν :Χ files , Mission Impossible, Λάμψη , Δόξα και τιμή Διαβάζουν :Από τα αριστερά στα δεξιά Αγοράζουν :Με την έκπτωση των «πέντε δακτύλων» Φορούν : Ρούχα! Αλλά ποτέ δεν ξέρεις Συχνάζουν : Σπίτι ους !Τι λες ρε έχω όλο τον κόσμο και θα τρέχω Πίνουν :Bacardi-Cola !(αυτό ήταν σπόντα) Παίζουν :Εεεεπ…αυτά είναι ιδιαίτερα διαμερίσματα Μισούν :Τους *#*^$@#$/*$%*$& καθηγητές Αγαπούν :Την <γκούχου γκούχου> ονόματα δεν λέμε

9

Όνομα :Yannis Ακούν :Μονότονους ήχους από σπασμένα πληκτρολόγια Βλέπουν :Φευγαλέες μορφές από χαρακτήρες , ελπίζοντας να ενσαρκωθούν Διαβάζουν : Τα πάντα ως κλασσικοί βιβλιοφάγοι Αγοράζουν :Δισκέτες για να σώζουν τα υπολείμματα κάποιας ηλεκτρονικής σχέσης Φορούν :Ότι πιστεύουν πως θα τους κάνει συνηθισμένους ανθρώπους Συχνάζουν :Οπουδήποτε δεν συναντούν γνωστούς από το δίκτυο Πίνουν : Το μαγικό φίλτρο για να ξεχνούν το παρελθόν Παίζουν :Όποιο παιχνίδι δεν τους αφήνει να σκεφτούν τι κάνουν Μισούν :Την αναμονή ενός E-mail και κάποιας παρουσίας που αργεί να συνδεθεί την νύχτα Αγαπούν :Την ημέρα που οι ελπίδες τους για το ιδεώδες δίκτυο θα εκπληρωθούν

(κείμενο :Ντίνος Γιώτης ,περιοδικό 01 Δεκέμβριος 1994 , τεύχος 12 , 800 δρχ , εξώφυλλο :Οσία Ρούλα )

Υ. Γ

Στο ίδιο απίστευτο τεύχος , ο Στάθης Στασινός συναντά στο ουφάδικο της Τζωρτζ στην Πλατεία Κάνιγγος τονΑρμαγεδών τον χάκερ που «κατέστρεψε αρχεία , σκληρούς δίσκους , και έσπειρε τον πανικό σε χιλιάδες χρήστες κομπιούτερ».Ανάμεσα σε άλλα τον ρωτά για ποιο λόγο φτιάχνει έναν ιό και απαντά «Από προσωπική εμπειρία και από όσους έχω ρωτήσει , ο κυρίαρχος λόγος φαίνεται να είναι η αυτοεπιβεβαίωση»

Υ.Γ2"|Αλλο
LONG COVID «H δεύτερη πανδημία, μέσα στην πανδημία».txt|"LONG COVID: «H δεύτερη πανδημία, μέσα στην πανδημία»

Νόσησαν πριν από μήνες, αλλά ταλαιπωρούνται ακόμη με επίμονα συμπτώματα. Ασθενείς με long COVID μιλούν στην «Κ» για την περιπέτειά τους.

Το σύνδρομο της long COVID περικλείει τουλάχιστον 200 συμπτώματα, τα οποία δεν μπορούν να συνδεθούν με κάποια παθολογική αιτία. Πλέον όμως, όσο η επιστημονική κοινότητα στρέφει το βλέμμα της πάνω στους ασθενείς, γίνονται εξειδικευμένες εξετάσεις και δέχονται συμβουλές για το πώς να διαχειρίζονται ή να μετριάζουν τα συμπτώματά τους, δεν νιώθουν μόνοι. Δεν έχουν πλέον να αντιμετωπίσουν ένα φάντασμα.

Ρεπορτάζ- επιμέλεια βίντεο: Γιάννης Παπαδόπουλος

Κάμερα: Enri Canaj"|Αλλο
Trader’s checklist - πώς να γίνεις ένας καλύτερος trader.txt|"Trader’s checklist - πώς να γίνεις ένας καλύτερος trader

Του Γιάννη Κανταρτζή

Δεν είναι η τεχνική ανάλυση ούτε τα παράγωγα σε πρώτο βήμα, αλλά κάτι φαινομενικά απλό το οποίο όμως προσπερνάται.

Απαντήστε στις παρακάτω ερωτήσεις με ειλικρίνεια -στο κάτω κάτω πρόκειται για τα χρήματά σας.

1. Διαθέτετε τον απαραίτητο χρόνο για τις συναλλαγές σας;

Αναρωτηθείτε στα σοβαρά. Έχετε αρκετό χρόνο στη διάθεσή σας έτσι ώστε να πραγματοποιήσετε το όνειρό σας, εκτελώντας συναλλαγές στις παγκόσμιες χρηματαγορές; Θα χρειαστείτε σίγουρα χρόνο έτσι ώστε να συλλέξετε και να αναλύσετε την άφθονη πληροφορία, για να μην αναφέρω τον χρόνο που χρειάζεστε για τις συναλλαγές αυτές καθεαυτές.

2. Διαθέτετε το απαραίτητο κεφάλαιο;

Μην κάνετε συναλλαγές με τα χρήματα του αποταμιευτικού σας προγράμματος ή του μηνιαίου προϋπολογισμού. Θα πρέπει να χρησιμοποιείτε μόνο το διαθέσιμο κεφάλαιο προς ανάληψη ρίσκου. Με άλλα λόγια, το κεφάλαιο εκείνο το οποίο εάν χαθεί θα έχετε την πολυτέλεια να μην σας επηρεάσει στην καθημερινότητά σας.

3. Ποιοί είναι οι επενδυτικοί σας στόχοι;

Αναρωτηθείτε τι θέλετε να επιτύχετε με τις επενδύσεις σας. Να αποκτήσετε μια επιπλέον πηγή εισοδήματος; Μια μόνιμη αύξηση στο εισόδημά σας; Να κερδοσκοπήσετε στις αγορές; Έναν συνδυασμό των παραπάνω; Και πόσο ρίσκο είστε διατεθειμένος να αναλάβετε για να το καταφέρετε;

4. Τι είδους trader/επενδυτής θα θέλατε να είστε;

Θέλετε να γίνετε ένας trader που πραγματοποιεί συναλλαγές μόνο σε ενδοημερήσιο επίπεδο; Επενδυτής βραχυπρόθεσμου ορίζοντα ή με μακροπρόθεσμες τοποθετήσεις; Κάθε επενδυτικό στυλ απαιτεί και διαφορετικές δεξιότητες (ψυχολογικές και μη), μεθόδους και εργαλεία. Η απάντηση σε αυτήν την ερώτηση θα σας σώσει από πολλές ψυχολογικές φθορές.

5. Καταλαβαίνετε τις βασικές αρχές των επενδύσεων;

Για να καταλάβετε τον κόσμο των επενδύσεων και των χρηματιστηρίων, θα πρέπει πρωτίστως να καταλάβετε τη γλώσσα τους. Για το οποίο κάποιος ξεκινάει να αναλύει τις θεμελιώδεις αρχές και στοιχεία μιας εταιρείας και εξελίσσεται μέχρι να φτάσει να κατέχει τους όρους συναλλαγών του μπρόκερ του, την τεχνική ανάλυση, τα παράγωγα προϊόντα, τη διαχείριση ρίσκου του, την αγορά συναλλάγματος, μεταξύ άλλων.

6. Έχετε επιλέξει τον κατάλληλο μπρόκερ για την εκτέλεση των συναλλαγών σας;

Δεν είναι τόσο εύκολο όσο θα σκεφτόταν κανείς. Ανάλογα με τον τύπο του επενδυτή/trader που είστε και τον τύπο των συναλλαγών που θα εκτελείτε, θα πρέπει να διαλέξετε και τη χρηματιστηριακή εταιρεία που θα εκτελεί τις συναλλαγές σας.

7. Υπάρχει κάποια στρατηγική;

Θα πρέπει απαραίτητα να έχετε μια στρατηγική - πριν πατήσετε εκείνο το κουμπί της εκτέλεσης συναλλαγών. Την οποία επίσης θα πρέπει να είστε σε θέση να την προσαρμόζετε ανάλογα με το επενδυτικό σας στυλ και τον χρονικό ορίζοντα. Προσδιορίζοντας ξεκάθαρα τα σημεία εισόδου και εξόδου.

8. Θα πρέπει να γνωρίζετε πότε είναι η ώρα να πάρετε τα κέρδη σας και πότε να περιορίσετε τις απώλειές σας. Ποια είναι τα κριτήρια επιλογής μιας θέσης σας;

Βρείτε αυτά τα κριτήρια, από τα εκατοντάδες διαθέσιμα, τα οποία είναι τα σωστά για εσάς. Το γεγονός ότι κάποια δουλεύουν για κάποιον άλλο επιτυχημένο trader δεν σημαίνει απαραίτητα ότι θα δουλεύουν και για εσάς. Διαθέτετε την απαραίτητη ψυχολογική στάση απέναντι στις χρηματαγορές; Εάν πιστεύετε και φοβάστε ότι θα χάσετε χρήματα χωρίς ούτε καν να έχετε κοιτάξει τις οθόνες, το πιθανότερο είναι όντως να χάσετε. Εάν αντιθέτως είστε πεπεισμένος ότι θα κερδίσετε, τότε έχετε περισσότερες πιθανότητες να το επιτύχετε - με τη σωστή στρατηγική και νοοτροπία.

9.Τι συμβαίνει με την εκπαίδευση;

Μην αψηφήσετε αυτό το σημείο! Η καριέρα σας ή το εγχείρημα στο trading και τις επενδύσεις θα πρέπει να ξεκινήσει από τις ασκήσεις επί χάρτου (συναλλαγές σε δοκιμαστικό λογαριασμό χωρίς πραγματικά χρήματα) ή έστω μ΄ έναν μικρό λογαριασμό σε πραγματικό χρόνο και χρήματα. Θα πρέπει πρωτίστως να τελειοποιήσετε, στον βαθμό που σας επιτρέπει η εμπειρία σας, τα κριτήρια επιλογής των ευκαιριών, το επενδυτικό σας στυλ και τη στρατηγική συναλλαγών, την εκμάθηση της πλατφόρμας με την οποία συναλλάσσεστε, έτσι ώστε να αισθανθείτε πολύ πιο σίγουρος όταν ξεκινήσει το πραγματικό trading. Θα εξοικονομήσετε πολλά χρήματα κατ΄αυτόν τον τρόπο.

10. Το διασκεδάζετε;

Ο σκοπός του trading είναι να εξοικονομήσετε ένα επιπλέον εισόδημα ή να αντικαταστήσετε εντελώς το παλιό σας μικρότερο εισόδημα, αλλά με λιγότερο άγχος, περισσότερο χρόνο για την οικογένεια ή αυτούς που αγαπάτε και τις καθημερινές μικρές απολαύσεις. Ποιο το νόημα να μπείτε σε μια διαδικασία άγχους, αυτοκαταστροφής και μιζέριας εάν δεν το διασκεδάζετε και δεν μπορείτε να το διαχειριστείτε; Αυτή η ενασχόληση θα σας συνοδεύει για το υπόλοιπο της ζωής σας. Εάν σας προκαλεί δυσάρεστα συναισθήματα και σας απομακρύνει από τις αγαπημένες σας συνήθειες, αντί να σας φέρνει κοντύτερα και με περισσότερα χρήματα, σταματήστε. Κάντε ένα διάλειμμα. Αφήστε τα όλα πίσω και ξεκαθαρίστε τα πάντα στο μυαλό σας. Σκεφτείτε γιατί τελικά ξεκινήσατε το trading.

* Ο κ. Γιάννης Κανταρτζής είναι Οικονομολόγος, Εκδότης του περιοδικού TRADERS', Options strategist

www.ikantartzis.com"|Αλλο
Έγινε ο Μπάιντεν αριστερός;.txt|"Έγινε ο Μπάιντεν αριστερός;

Εχει περάσει ένας μήνας από τότε που οι λαϊκές ιστοσελίδες στην Αμερική ωρύονταν για το δικτυωτό καλσόν της Πρώτης Κυρίας. Η Τζιλ Μπάιντεν είχε τολμήσει να κατέβει από το Air Force One φορώντας κοντή μαύρη φούστα με δερμάτινο τελείωμα, μαύρα μποτάκια και ένα, πράγματι, μαύρο δικτυωτό καλσόν. Ηταν και απογευματινή ώρα, τα φλιτζάνια ταρακουνήθηκαν και το Twitter πήρε φωτιά: «Μάζεψέ τη», «Στον Λευκό Οίκο πάει, δεν πάει σε πάρτι μασκέ», «Να δώσει πίσω τη φούστα και το καλσόν στη Μαντόνα».

Μετά τα γυμνά μπράτσα της Μισέλ –τι σκάνδαλο και αυτό–, ήταν φανερό ότι τα λιγνά πόδια της Τζιλ είχαν έρθει για να κεντρίσουν τη συντηρητική Αμερική. Ομως η πρόκληση δεν θα σταματούσε εδώ. Δέκα μέρες μετά, ο Τζο Μπάιντεν σε ομιλία του στο Κογκρέσο, έχοντας πίσω του δύο γυναίκες, την Κάμαλα Χάρις και τη Νάνσι Πελόσι –κάτι που δεν είχε συμβεί ποτέ ξανά στα 245 χρόνια της αμερικανικής ιστορίας– ζήτησε από τους πιο πλούσιους Αμερικανούς «να πληρώσουν το δίκαιο μερίδιο που τους αναλογεί». Και ο ανώτατος φορολογικός συντελεστής να πάει από το 37% στο 40%.

Οι Δημοκρατικοί, δηλαδή, αυτή τη φορά δεν θα αρκεστούν σε ενδυματολογικές προκλήσεις, θα βάλουν χέρι και στα πορτοφόλια. Και αν η ηθική πρόκληση ήταν αναμενόμενη, καθότι ο Μπάιντεν υπήρξε υποστηρικτής του γάμου των ομοφυλοφίλων εδώ και μια δεκαετία και πρωτεργάτης πριν από 30 χρόνια του νόμου κατά της βίας των γυναικών, η σοσιαλμανία πούθε προέκυψε; Από την επιρροή μήπως που του ασκεί ο Σάντερς; Αυτός με τα γούνινα γαντάκια; Τον οποίο άλλωστε χαιρέτησε θερμά μόλις τελείωσε την ομιλία του στο Κογκρέσο, όπως παρατήρησαν οι τηλεοπτικοί σχολιαστές.

Πριν όμως συνεχίσω με τους ριζοσπαστισμούς του Μπάιντεν, για να φτάσουμε και στην απαίτησή του να «σπάσουν» οι πατέντες για τα εμβόλια, θα πρέπει να κάνω μια προσωπική εξομολόγηση. Τον Μπάιντεν δεν τον συμπαθούσα. Δεν μου γέμιζε το μάτι, για να το πω πιο απλά. Πίστεψα, όπως και οι περισσότεροι νομίζω, ότι ήταν απλώς μια λύση ανάγκης. Ο άνθρωπος που δέχτηκε να μπει στην αρένα με τον λαϊκιστή Τραμπ. Και οι προεκλογικές του ομιλίες –όσες τουλάχιστον έφταναν σε εμάς–, τίποτα το σπουδαίο. Ούτε ρήτορας σαν τον Ομπάμα ούτε γητευτής σαν τον Κλίντον. Αλλωστε, ακόμη και στον απολογισμό της προεδρικής θητείας του Ομπάμα, όπως καταγράφεται στο αυτοβιογραφικό βιβλίο των χιλίων σελίδων «Γη της Επαγγελίας», ο Μπάιντεν κομπάρσος είναι.

«Εξωφρενικό, γ… την τρέλα μου», ήταν η πιο τολμηρή φράση που είχε εκστομίσει. Ηταν οι μέρες που το Πεντάγωνο, με διαρροές επιτελών του, προσπαθούσε να σπρώξει τον Ομπάμα σε μια πιο επιθετική τακτική στο Αφγανιστάν. Τα «γεράκια» των Ρεπουμπλικανών πανηγύριζαν και ο Μπάιντεν ξέσπασε: «Εξωφρενικό, γ… την τρέλα μου!».

Ομως, γιατί η Αμερική –η χώρα που Ρεπουμπλικανοί και Δημοκρατικοί ομνύουν στο μικρότερο κράτος, το κράτος που δεν παρεμβαίνει για να αμβλύνει τις ανισότητες– αυτή την άνοιξη πανηγυρίζει με τις δυσθεώρητες οικονομικές παροχές του Μπάιντεν;

Εξι τρισεκατομμύρια δολάρια έχει σκοπό να διαθέσει! Για δρόμους, εκπαίδευση, Διαδίκτυο, κλιματική αλλαγή, έρευνες για τον καρκίνο… Ακόμη και πληρωμένες ημέρες άδειας θα έχουν για να φροντίζουν κάποιον άρρωστο στην οικογένειά τους. Και σε όλα αυτά είναι θετικοί 2 στους 3 Αμερικανούς, οι οποίοι εκστασιάστηκαν με τη φράση του προέδρου τους, «ήρθε η ώρα να θυμηθούμε ότι εμείς οι άνθρωποι είμαστε η κυβέρνηση».

Μην το θεωρείτε λογικό. Ο Ομπάμα κόντεψε να χάσει την κούρσα για την προεδρία του 2009 όταν σε μια κουβέντα με έναν υδραυλικό στο Οχάιο είπε ότι όταν διαχέεις τον πλούτο δημιουργείς νέες ευκαιρίες για περισσότερους ανθρώπους. Αυτό το «όταν διαχέεις τον πλούτο» θεωρήθηκε ύψιστη πρόκληση. Ο υδραυλικός έγινε περιζήτητος στα βραδινά πολιτικά ριάλιτι και οι Ρεπουμπλικανοί στις προεκλογικές συγκεντρώσεις τους φόρεσαν μπλουζάκια με σύνθημα «Κάτω οι κομμουνιστές».

Τώρα όμως γιατί δεν έχουμε tea party και ο Μπάιντεν μπορεί να τα βάζει ακόμη και με τους ψηφιακούς κολοσσούς προτείνοντας, άκουσον άκουσον, να φορολογούνται στη χώρα που δραστηριοποιούνται, εκεί δηλαδή που έχουν τις πωλήσεις τους, ανεξαρτήτως του πού έχουν τη φορολογική έδρα τους;

Τι έχει συμβεί; Είναι ο θάνατος, αγαπητοί μου φίλοι. Αυτό πιστεύω. Ο θάνατος, που περνάει ξυστά από τις πόρτες μας, έχει απελευθερώσει, εκτός από τα εγωιστικά μας ένστικτα, και τα συμπονετικά μας αισθήματα. Οι σοροί που καίγονται στους δρόμους της Ινδίας και τα αβοήθητα ορφανά στις αφρικανικές χώρες μικραίνουν κάθε μέρα την απόσταση που μας χωρίζει από τον πόνο, τον φόβο, την αβεβαιότητα και τελικά τον θάνατο.

Και επιτρέπουν στον Μπάιντεν να μιλάει ακόμη και υπέρ της άρσης πνευματικής ιδιοκτησίας για τα εμβόλια. Θέμα-ταμπού για την παγκόσμια επιχειρηματική κοινότητα. Κάτι που δύσκολα βέβαια θα συμβεί, γιατί από την Ευρώπη μόνο ο Μακρόν το θέλει.

«Η στήριξη του Λευκού Οίκου στην άρση των πατεντών για τα εμβόλια αντικατοπτρίζει τη σοφία και την ηθική ηγεσία των ΗΠΑ», είπε η κεφαλή του Παγκόσμιου Οργανισμού Υγείας, ενθαρρύνοντας την απαγορευμένη συζήτηση.

Θα δώσουν τις πατέντες οι μεγάλες φαρμακοβιομηχανίες; Θα δώσουν δωρεάν εμβόλια στις φτωχές χώρες; Θα επιβλέψουν την παραγωγή γενόσημων εμβολίων από μικρότερες φαρμακοβιομηχανίες; Κάτι από τα τρία θα συμβεί. Και όχι γιατί έγινε αριστερός ο Μπάιντεν. Ας μην ανησυχούν οι αριστεροί, δεν θα μαγαριστούν. Κι ας μην κρύβονται οι δεξιοί,δεν έρχεται η ώρα τους.

Ο Μπάιντεν, με τη σοφία των 50 χρόνων στην πολιτική, κατάλαβε ότι το παλιό παιγνίδι τέλειωσε. Τα τείχη πέφτουν και τα όρια αλλάζουν. Μετά την πανδημία θα έχουμε μια νέα πολιτική. Ισως και κάτι περισσότερο. Ενα νέο πολιτισμό. Και τα αριστερά – δεξιά δεν θα είναι παρά μόνον ιστορία."|Αλλο
Βίντεο NYT Πώς να φτιάξετε μια όμορφη γλάστρα με διάφορα φυτά.txt|"Βίντεο NYT: Πώς να φτιάξετε μια όμορφη γλάστρα με διάφορα φυτά

Ο Τζόσουα Βέρμπερ, ειδικός στις καλλιτεχνικές δημιουργίες με βάση τα φυτά, σας προσκαλεί να φτιάξετε μαζί του μια περίτεχνη γλάστρα, χρησιμοποιώντας ρίγανη, δενδρολίβανο και άρκευθο.

*Video από τους New York Times – Αποκλειστική δημοσίευση στην Ελλάδα από το kathimerini.gr"|Αλλο
Η επαφή.txt|"Η επαφή

Η Αιμιλία Καλογεράκη γεννήθηκε στον Μικρασιατικό συνοικισμό του Αγίου Κωνσταντίνου του Αγρινίου το 1971. Σπούδασε στο Εργαστήρι Δημοσιογραφίας και έχει πτυχίο Ευρωπαϊκού Πολιτισμού. Από το 1999 εργάζεται ως Photo Editor στην εφημερίδα Καθημερινή και διατηρεί καθημερινή στήλη στην ηλεκτρονική της έκδοση, ενώ γράφει για πράγματα που την ενδιαφέρουν πολύ.

Διαβάστε περισσότερα...

Τελευταία άρθρα:

Επίσημα πορτραίτα

Η εκκλησία της πάπιας

Χιόνι και πάγος"|Αλλο
Ο χαιρετισμός της μάχης.txt|"Ο χαιρετισμός της μάχης

Η Αιμιλία Καλογεράκη γεννήθηκε στον Μικρασιατικό συνοικισμό του Αγίου Κωνσταντίνου του Αγρινίου το 1971. Σπούδασε στο Εργαστήρι Δημοσιογραφίας και έχει πτυχίο Ευρωπαϊκού Πολιτισμού. Από το 1999 εργάζεται ως Photo Editor στην εφημερίδα Καθημερινή και διατηρεί καθημερινή στήλη στην ηλεκτρονική της έκδοση, ενώ γράφει για πράγματα που την ενδιαφέρουν πολύ.

Διαβάστε περισσότερα...

Τελευταία άρθρα:

Επίσημα πορτραίτα

Η εκκλησία της πάπιας

Χιόνι και πάγος"|Αλλο
Πυρηνικά Τι θα συμβεί αν εκραγούν όλα ταυτόχρονα;.txt|"Πυρηνικά: Τι θα συμβεί αν εκραγούν όλα ταυτόχρονα;

Μια… ενδιαφέρουσα ερώτηση επιχείρησε να απαντήσει σε πρόσφατο άρθρο του το Indy100: Τι θα συνέβαινε αν όλα τα πυρηνικά του πλανήτη εγκρήγνυντο ταυτόχρονα;

Αν και το ερώτημα μοιάζει – και μάλλον είναι – θεότρελο, καθώς ο πόλεμος στην Ουκρανία δε λέει να κοπάσει, οι φόβοι πυρηνικού πολέμου αυξάνονται. Άλλωστε, ο ρώσος πρόεδρος, Βλαντίμιρ Πούτιν, έχει προειδοποιήσει εξ αρχής τους παγκόσμιους ηγέτες ότι η εμπλοκή τους θα είχε καταστροφικές συνέπειες λέγοντας: «αν παρέμβετε θα αντιμετωπίσετε συνέπειες βαρύτερες από ό,τι έχουν υπάρξει ποτέ στην ιστορία».

Έκτοτε, οι πυρηνικές απειλές επαναλαμβάνονται διαρκώς.

Όμως τι θα συνέβαινε αν όλες οι πυρηνικές βόμβες του πλανήτη ενεργοποιούνταν ταυτόχρονα; Σύμφωνα με το Kurzgesagt, ένα κανάλι του YouTube που αναλύει διάφορα ζητήματα επιστημονικής φύσης, οι επιπτώσεις θα ήταν τεράστιες – και στο σύνολό τους τρομακτικές.

Συγκεκριμένα:

Μέχρι το 2019, στον πλανήτη υπήρχαν περίπου 15.000 πυρηνικά όπλα.

Απαιτούνται μόλις τρεις πυρηνικές κεφαλές για να καταστρέψουν μια από τις 4.500 πόλεις της Γης, δηλαδή συνολικά 13.500, πράγμα που σημαίνει ότι… περισσεύουν και 1.500.

15.000 πυρηνικές βόμβες έχουν την ίδια ισχύ με 3 δισ. τόνους ΤΝΤ και 15 φορές περισσότερη ενέργεια από το ηφαίστειο Κρακατόα, που είχε δώσει την ισχυρότερη ηφαιστειακή έκρηξη στην ιστορία του πλανήτη.

Όταν εκραγούν, μπορούν να προκαλέσουν ωστικό κύμα που θα εξαφανίσει τα πάντα σε ακτίνα 3.000 χιλιομέτρων.

Η έκρηξη θα ακουγόταν σε όλο τον κόσμο και το ωστικό κύμα θα κυκλοφορούσε γύρω από τον πλανήτη για εβδομάδες ολόκληρες.

Το μανιτάρι θα έφτανε μέχρι την άκρη της ατμόσφαιρας της Γης και κοντά στο διάστημα.

Αν τα πυρηνικά έπεφταν στη ζούγκλα του Αμαζονίου, θα μπορούσαν να προκαλέσουν πυρκαγιά τόσο ισχυρή, ώστε να «καταπιεί» ολόκληρη την ήπειρο.

Η ραδιενέργεια θα σκότωνε τα πάντα εντός της ακτίνας της έκρηξης, και θα καθιστούσε μη κατοικίσιμα εκατοντάδες χιλιόμετρα γύρω της.

Το τροπικό δάσος του Αμαζονίου θα καταστρεφόταν εντελώς και το περιβάλλον σε όλο τον κόσμο θα ήταν πλέον εξαιρετικά ραδιενεργό, εξαλείφοντας την ανθρωπότητα.

Δυστυχώς, δεν είναι αυτό το χειρότερο σενάριο. Αν οι άνθρωποι κατάφερναν να εξορύξουν όλο το ουράνιο του πλανήτη και να το αξιοποιήσουν για την κατασκευή βομβών, η έκβαση θα μπορούσε να είναι ακόμη πιο καταστροφική.

Πιστεύεται ότι στη Γη υπάρχουν 35 εκατ. τόνοι ουρανιού – ποσότητα επαρκής για την κατασκευή 10 δισ. βομβών με ισχύ αντίστοιχη με εκείνη που χτύπησε τη Χιροσίμα.

Για άλλη μια φορά, αν οι βόμβες αυτές έπεφταν στη ζούγκλα του Αμαζονίου, η έκρηξη θα ήταν ορατή στη μισή Νότια Αμερική.

Θα δημιουργούσε κρατήρα 100 χιλιομέτρων, ενώ τα ερείπια θα εκτοξεύονταν τόσο μακριά, ώστε να καταλήξουν στο διάστημα.

Θα σκότωνε τα περισσότερα μεγάλα ζώα και θα προκαλούσε πυροθύελλες σε όλο τον πλανήτη, όπως επίσης και μεγαλύτερους σεισμούς από ό,τι έχουν καταγραφεί στην ιστορία, οι οποίοι θα ισοπέδωναν πόλεις ολόκληρες.

Ένα σύννεφο στάχτης θα κάλυπτε τον πλανήτη και δεν θα επέτρεπε στην ηλιακή ακτινοβολία να φτάσει στην επιφάνεια. Έτσι, θα προκαλούνταν ένας παγκόσμιος χειμώνας, με θερμοκρασίες υπό του μηδενός που θα επέμεναν για δεκαετίες.

Όλα τα είδη ζωής θα εξαφανίζονταν από τον πλανήτη. Ακόμη και ο Διεθνής Διαστημικός Σταθμός θα καταστρεφόταν από τα ερείπια που θα εκτοξεύονταν στο διάστημα. Ο μόνος τρόπος να παρατείνει κανείς την επιβίωσή του, θα ήταν με το να μείνει κάτω από το έδαφος ή κάτω από το νερό για όσο καιρό του επιτρέπουν οι προμήθειές του.

Θα χρειάζονταν εκατομμύρια χρόνια για την επανεμφάνιση οποιουδήποτε είδους ζωής στον πλανήτη.

Το βίντεο που τα άρχισε όλα:"|Αλλο
Ράδιο Κ Τι είναι «κανονικότητα»;.txt|"Ράδιο Κ: Τι είναι «κανονικότητα»;

Μιλώντας για «την κανονικότητα που ποτέ δεν ήταν ευκαιρία για την Αριστερά», η Εφη Αχτσιόγλου έβαλε ξανά στη δημόσια συζήτηση τον ταλαιπωρημένο όρο: Τι εννοούμε ως κανονικότητα; Είναι κάτι που είχαμε και στο οποίο θέλουμε να επιστρέψουμε; Ή, μήπως, είναι κάτι που πρέπει να οικοδομήσουμε από την αρχή;

Ο Πάσχος Μανδραβέλης συζητάει με τον Μιχάλη Τσιντσίνη για τη σχέση της Αριστεράς με την κανονικότητα, τα μεταρρυθμιστικά αποθέματα της κυβέρνησης, και το εγχείρημα του Μπάιντεν.

Επιμέλεια παραγωγής: Κωνσταντίνος Γεωργόπουλος"|Αλλο
Σκίτσο του Ανδρέα Πετρουλάκη (090521).txt|"Σκίτσο του Ανδρέα Πετρουλάκη (09/05/21)

No Content Available"|Αλλο
Σκίτσο του Ηλία Μακρή (120724).txt|"Σκίτσο του Ηλία Μακρή (12/07/24)

No Content Available"|Αλλο
Σκίτσο του Ηλία Μακρή (300824).txt|"Σκίτσο του Ηλία Μακρή (30/08/24)

No Content Available"|Αλλο
Τα ζώδια που θα περάσουν μια αξέχαστη Πρωτοχρονιά.txt|"Τα ζώδια που θα περάσουν μια αξέχαστη Πρωτοχρονιά

Λίγες μόνο ώρες μάς χωρίζουν από το 2022 και το μόνο που ευχόμαστε όλοι είναι να ξημέρωσει μία χρονιά πολύ καλύτερη από τις προηγούμενες. Λένε πως οι τελευταίες ώρες, αλλά και οι πρώτες του έτους καθορίζουν πώς θα εξελιχθεί όλη η χρονιά. Ας δούμε ποια ζώδια θα περάσουν μια όμορφη παραμονή Πρωτοχρονιάς, αλλά και μια αξέχαστη πρώτη ημέρα του νέου χρόνου (και ευχόμαστε μια υπέροχη χρονιά).
Αιγόκερως

Ένα από τα καλύτερα ρεβεγιόν θα περάσουν οι Αιγόκεροι. Επωφελούνται τόσο από την τοποθέτηση του Ήλιου όσο και του Ερμή στο ζώδιό τους, ενώ επιτέλους θα καταφέρουν να χαλαρώσουν και να αφιερώσουν χρόνο στον εαυτό τους. Η παραμονή της Πρωτοχρονιάς είναι μια καλή ευκαιρία για να βάλουν τους στόχους τους για τη νέα χρονιά και να σκεφτούν πώς θα χρησιμοποιήσουν τις δυνάμεις τους για να τους πετύχουν.
Τοξότης

Στον Τοξότη βρίσκονται δύο πλανήτες, οι οποίοι τους ευνοούν. Πρώτον, η Σελήνη κινείται στο ζώδιό τους, ενισχύοντας τα συναισθήματά τους και εν συνεχεία ο Άρης θα δώσει θάρρος και θα προσθέσει πάθος στην ήδη παθιασμένη φύση τους. Χρησιμοποιήσετε τα ενισχυμένα συναισθήματά σας για να ξεκινήσετε το 2022, με τον πιο εντυπωσιακό τρόπο."|Αλλο
Το διαβατήριο.txt|"Το διαβατήριο

Η Αιμιλία Καλογεράκη γεννήθηκε στον Μικρασιατικό συνοικισμό του Αγίου Κωνσταντίνου του Αγρινίου το 1971. Σπούδασε στο Εργαστήρι Δημοσιογραφίας και έχει πτυχίο Ευρωπαϊκού Πολιτισμού. Από το 1999 εργάζεται ως Photo Editor στην εφημερίδα Καθημερινή και διατηρεί καθημερινή στήλη στην ηλεκτρονική της έκδοση, ενώ γράφει για πράγματα που την ενδιαφέρουν πολύ.

Διαβάστε περισσότερα...

Τελευταία άρθρα:

Επίσημα πορτραίτα

Η εκκλησία της πάπιας

Χιόνι και πάγος"|Αλλο
H ανοσο-ογκολογία φέρνει νέα δεδομένα στη μάχη κατά του καρκίνου.txt|"H ανοσο-ογκολογία φέρνει νέα δεδομένα στη μάχη κατά του καρκίνου

 Τις τελευταίες δεκαετίες επιστήμονες από όλο τον κόσμο μελετούν το ρόλο που μπορεί να διαδραματίσει το ανοσοποιητικό σύστημα στη μάχη κατά του καρκίνου. Ωστόσο, μόλις πρόσφατα επιβεβαιώθηκε ότι οι ανοσο-ογκολογικές αγωγές παρέχουν αντικαρκινικά οφέλη που διαρκούν σε ασθενείς οι οποίοι μέχρι τώρα είχαν πολύ λίγες επιλογές.
 
Η ενημέρωση των ασθενών αλλά και του ευρύτερου κοινού στη χώρα για αυτές τις νέες θεραπείες, η κατανόηση των διαφορών τους από τις άλλες υπάρχουσες θεραπείες και του ρόλου που θα διαδραματίσουν τα επόμενα χρόνια, ήταν ο στόχος της Επιστημονικής Ημερίδας για την Ανοσο-ογκολογία, που διοργάνωσε πρόσφατα ο Σύλλογος Καρκινοπαθών – Εθελοντών – Φίλων – Ιατρών, ΚΕΦΙ.
 
Όπως εξήγησε κατά τον χαιρετισμό της, στην έναρξη της εκδήλωσης, η πρόεδρος του Συλλόγου ΚΕΦΙ κυρία Ζωή Γραμματόγλου, η ανοσο-ογκολογία ως νέος τρόπος θεραπευτικής αντιμετώπισης του καρκίνου, που στόχο έχει να βελτιώσει το προσδόκιμο ζωής και τον τρόπο με τον οποίο βιώνουν οι ασθενείς τον καρκίνο, εξελίσσεται με ταχείς ρυθμούς, «γι’ αυτό και είναι σημαντικό οι ασθενείς να έχουν ακριβή, σύγχρονη ενημέρωση και πληροφορίες που θα τους βοηθήσουν να έχουν έναν ουσιαστικό διάλογο με τους γιατρούς τους σχετικά με το ρόλο που αυτές οι θεραπείες έχουν στην αντιμετώπιση της ασθένειας τους».
 
Ο καρκίνος είναι «πόλεμος» μεταξύ καρκινικού κυττάρου και ανοσοποιητικού συστήματος
 

«Ο καρκίνος αποτελεί μια μορφή πολέμου που διαδραματίζεται στο πεδίο του ανθρώπινου σώματος, με αντιπάλους το καρκινικό κύτταρο και το αμυντικό σύστημα. Η στρατηγική της άμυνας του οργανισμού διαθέτει πολλά εναλλακτικά σενάρια, καθένα των οποίων αφορά σε διαφορετική τακτική και ελιγμούς του εχθρού» σύστησε την νόσο με τις πολλές μορφές η κυρία Κωνσταντίνα Φραγκιά-Τσίβου, Παθολογοανατόμος, Επιστημονική Διευθύντρια Παθολογοανατομικού Εργαστηρίου HistoBio Diagnosis (HBD) και πρόεδρος του Οργανισμού Πρόληψης και Αντιμετώπισης Μελανώματος ΜΕΛΑΜΠΟΥΣ.
 
Όπως εξήγησε, «η παθολογική ανατομική ιατρική επιστήμη έχει αποσαφηνίσει σε μεγάλο βαθμό τον τρόπο ανάπτυξης, οργάνωσης αλλά και επέκτασης της νόσου, καθορίζοντας ταυτόχρονα, με τη βοήθεια ειδικών τεχνικών, όπως η ανοσοϊστοχημεία, τα κριτήρια που ταυτοποιούν καθένα των υποτύπων του καρκίνου αλλά και καθορίζουν την εστία αφετηρίας τους. Η μελέτη των χαρακτηριστικών του καρκινικού ιστού συνέβαλε στην αναγνώριση μετρήσιμων παραμέτρων, των βιοδεικτών, που καθορίζουν τον κίνδυνο ανάπτυξης ή την παρουσία της νόσου και  που προκαθορίζουν την επιθετική συμπεριφορά ενός όγκου. Οι συγκεκριμένοι προγνωστικοί δείκτες, μπορεί να σχετίζονται με τον ίδιο τον πάσχοντα και το γενετικό του υλικό ή και με τον ίδιο τον όγκο, το ρυθμό ανάπτυξής του και την ικανότητά του για μεταστατική επέκταση. Έτσι, για παράδειγμα, το πάχος του μελανώματος, ο βαθμός  πολλαπλασιασμού του και η παρουσία ή απουσία πληγής στην επιφάνειά του, αναγνωρίσθηκαν ως παράμετροι που καθορίζουν το μέλλον του μελανοπαθούς».
 
Η κα Φραγκιά-Τσίβου τόνισε ότι «η κατά βάθος μελέτη του γενετικού υλικού του καρκινικού κυττάρου κατέδειξε διαφοροποιήσεις του από το αρχικό κύτταρο που το δημιούργησε. Οι συγκεκριμένες μεταβολές, καλούμενες μεταλλάξεις, είναι χαρακτηριστικές και διαφορετικές για τα κύτταρα διαφόρων υποτύπων καρκίνων, γεγονός που οδήγησε στη δημιουργία φαρμάκων-πυραύλων, απόλυτα εξειδικευμένων στην αναγνώριση των κυττάρων συγκεκριμένου καρκίνου και προγραμματισμένων για την καταστροφή τους με απόλυτη ακρίβεια, ανεξάρτητα της θέσης τους στο ανθρώπινο σώμα [στοχευμένη θεραπεία]. Επιπρόσθετα, μετά την καταγραφή στο μικροσκόπιο των αλληλοεπιδράσεων του καρκινικού κυττάρου με το μικροπεριβάλλον του και το αμυντικό σύστημα, κατανοήθηκαν οι μηχανισμοί διαφυγής του καρκίνου από την επιτήρηση της άμυνας. Έτσι, αναπτύχθηκε η ανοσο-ογκολογία, νέος κλάδος της ογκολογίας που στοχεύει στην ανάπτυξη θεραπευτικών εφαρμογών που βελτιώνουν εκ των έσω την αποτελεσματικότητα της ανοσιακής απάντησης στον καρκίνο».
 
Ανοσοθεραπεία στο μελάνωμα
 
Στην ενότητα για την ανοσοθεραπεία στο μελάνωμα, ο κ. Μαρίνος Τσιατάς, Παθολόγος-Ογκολόγος στο Ιατρικό Κέντρο Αθηνών, επισήμανε ότι το κακόηθες μελάνωμα του δέρματος αποτελεί την κυριότερη αιτία θανάτου από καρκίνο του δέρματος, με την επίπτωσή του να αυξάνει σταθερά τις τελευταίες δεκαετίες, προσθέτοντας ότι «παρόλο που η πλειοψηφία των ασθενών αρχικά έχει εντοπισμένη νόσο, η οποία μπορεί να ιαθεί με χειρουργική εξαίρεση, ποσοστό 2%-5% παρουσιάζεται με εξ αρχής μεταστατική νόσο, ενώ ορισμένοι άλλοι που αρχικά είχαν τοπική νόσο τελικά θα υποτροπιάσουν συστηματικά, με τον κίνδυνο να μεγιστοποιείται όσο αυξάνει το βάθος διήθησης του νεοπλάσματος ή εάν υπάρχουν διηθημένοι επιχώριοι λεμφαδένες». Σημείωσε, ωστόσο, ότι «τα τελευταία έτη, η διαλεύκανση των μοριακών μονοπατιών που διέπουν το κακόηθες μελάνωμα και η ανάπτυξη στρατηγικών άρσης της προκαλούμενης από τον όγκο ανοσοδιαφυγής και ανοσοκαταστολής έχουν δώσει ώθηση στη θεραπευτική του μεταστατικού μελανώματος, με τα αποτελέσματα να είναι ήδη απτά στην κλινική πράξη».
 
Ο ειδικός εκτίμησε ότι «στο άμεσο μέλλον αναμένεται να βελτιστοποιηθεί η κλινική εφαρμογή των καινοτόμων θεραπειών, με αποτέλεσμα το μελάνωμα να αποτελέσει πράγματι το πρότυπο της εξατομικευμένης ογκολογικής θεραπείας, όπως είχαν προβλέψει πριν από 4 έτη οι Smalley και Sondak52 σε άρθρο σύνταξης στο New England Journal of Medicine, και το μεταστατικό μελάνωμα από ταχέως θανατηφόρο πιθανόν να μετατραπεί σε χρόνιο νόσημα».
 
Ένα νέο θεραπευτικό standard
 
Ο κ. Ιωάννης Μούντζιος, Παθολόγος-Ογκολόγος στο 251 Γενικό Νοσοκομείο Αεροπορίας, αναφέρθηκε στην κατοχύρωση ενός νέου θεραπευτικού standard στη θεραπεία δεύτερης γραμμής του μη μικροκυτταρικού καρκίνου του πνεύμονα. Όπως είπε, «το φετινό συνέδριο Κλινικής Ογκολογίας της Αμερικανικής Ογκολογίας σηματοδοτήθηκε από δυο σημαντικές μελέτες  ανοσοθεραπείας στον καρκίνο του πνεύμονα, και ειδικότερα στη δεύτερη γραμμή θεραπείας στον προχωρημένο μη μικροκυτταρικό καρκίνο του πνεύμονα, όπου οι θεραπευτικές επιλογές είναι περιορισμένες και το προσδόκιμο επιβίωσης των ασθενών περιορισμένο. Οι ασθενείς που έλαβαν ανοσοθεραπεία εμφάνισαν σημαντικά υψηλότερη διάμεση επιβίωση της τάξης των 12,2 μηνών, ενώ οι ασθενείς στο σκέλος της χημειοθεραπείας είχαν διάμεση επιβίωση 9,4 μήνες. H  ανοσοθεραπεία υπερείχε και σε ό,τι αφορά  το διάστημα μέχρι την πρόοδο της νόσου (4,2 έναντι 2,3 μήνες), την επιβίωση ενός έτους (50,5% έναντι 39%)  και τις αντικειμενικές ανταποκρίσεις (19,2% έναντι 12,4%)».
 
Ανοσοθεραπεία στον καρκίνο του πνεύμονα
 
Ο κ. Πάρις Α. Κοσμίδης, Παθολόγος-Ογκολόγος και Διευθυντής Β’ Παθολογικής-Ογκολογικής Κλινικής «ΥΓΕΙΑ», μίλησε για την ανοσοθεραπεία στον καρκίνο του πνεύμονα, τονίζοντας ότι «ο καρκίνος του πνεύμονος θεωρείται η πρώτη αιτία θανάτου από κακοήθειες στους άνδρες και η δεύτερη στις γυναίκες σε όλο τον πλανήτη».
 
Όπως είπε, «η ανοσοθεραπεία έχει μπει πλέον στην κλινική πράξη, αν και διανύει τα πρώτα της βήματα. Έχει ορισμένα χαρακτηριστικά τόσο στην δράση όσο και στις παρενέργειες της. Κατ’αρχήν είναι πιο αποτελεσματική στους καρκίνους που έχουν πολλές μεταλλάξεις, όπως συχνά προκαλεί το κάπνισμα. Είναι ενδιαφέρον ότι στην αρχή της θεραπείας μπορεί να υπάρξει αύξηση του όγκου (ψευδοεπιδείνωση), που θα βελτιωθεί στην πορεία. Όσον αφορά τις παρενέργειες, συνήθως προκαλεί φλεγμονώδεις αντιδράσεις όπως πνευμονίτιδα, δερματίτιδα, κολίτιδα κ.λπ.»
 
Όσον αφορά τη δυνατότητα επιλογής ασθενών με βάση βιολογικούς δείκτες για πιο στοχευμένη αντιμετώπιση, ο κ. Κοσμίδης ξεκαθάρισε ότι «δεν έχει υπάρξει ξεκάθαρη απάντηση»."|Αρθρο
[Ενστάσεις] Εθελοντισμός α λα ελληνικά.txt|"[Ενστάσεις] Εθελοντισμός α λα ελληνικά

Η ανακοίνωση του υπουργείου Παιδείας κάνει γνωστό ότι ο υφυπουργός Συμεών Κεδίκογλου υπέγραψε απόφαση, με την οποία στο εξής δεν θα λαμβάνονται υπόψη οι απουσίες μαθητών που θα δίνουν αίμα σε ασθενείς που το είχαν ανάγκη. Αν το αίμα προορίζεται για συγγενικό πρόσωπο, λέει η ανακοίνωση, θα μπορούν να απουσιάζουν για μία ημέρα. Αν οι μαθητές προσφέρουν αίμα από μόνοι τους σε κέντρο αιμοδοσίας ή σε ομαδική αιμοληψία, θα έχουν μπόνους τις απουσίες ακόμα μίας ημέρας. Ολα αυτά θα γίνουν, σύμφωνα με την ανακοίνωση, «προκειμένου να διευκολυνθεί η εθελοντική αιμοδοσία».

Η εθελοντική αιμοδοσία είναι πολύ σπουδαίο πράγμα και δεν νομίζω ότι χρειάζονται επιχειρήματα γι’ αυτό. Ωστόσο, τι είδους εθελοντική μπορεί να είναι μια αιμοδοσία για την οποία υπάρχει ανταμοιβή;

Οσες και όσοι έχει χρειαστεί να δώσετε αίμα, είτε ως εθελοντές αιμοδότες είτε κάποιος το χρειάστηκε εκτάκτως, γνωρίζετε ότι είναι μια απλή διαδικασία. Πάμε στο συνεργείο της αιμοληψίας σχετικώς φαγωμένοι, μας παίρνουν την πίεση και τον αιματοκρίτη, συμπληρώνουμε με ειλικρίνεια ένα χαρτί για να μην έχει πρόβλημα ούτε ο αιμοδότης ούτε ο αιμολήπτης και ύστερα διαθέτουμε κανένα δεκάλεπτο «καλωδιωμένοι» με τη συσκευή της αιμοληψίας. Οταν τελειώσει αυτή η διαδικασία, ίσως αισθανθούμε μια μικρή ζάλη, γι’ αυτό μας δίνουν μια πορτοκαλάδα και μερικά αλμυρά κράκερ. Υστερα πάμε στη δουλειά μας. Η ανταμοιβή μας είναι ότι συμβάλαμε να σωθεί μια ζωή –και δεν νομίζω ότι χρειάζεται καλύτερο κίνητρο.

Στην Ελλάδα, βεβαίως, σε πολύ μεγάλο βαθμό ο εθελοντισμός δεν έχει και τόσο εθελοντικά κίνητρα. Δεν οφείλεται, δηλαδή, πάντα στην ανυστερόβουλη επιθυμία των «εθελοντών» να βοηθήσουν από το περίσσευμα του χρόνου τους το κοινωνικό σύνολο ή, έστω, τη μικρή και θεμιτή υστεροβουλία να αποκτήσουν γνώσεις ή φίλους μέσω της προσφοράς τους. Ακόμα και στην Ελλάδα της χρεοκοπίας είδαμε διαδηλώσεις «εθελοντών», οι οποίοι διεκδικούσαν μονιμοποίηση και αυξήσεις αμοιβών. Πολύ υστερόβουλη ανυστεροβουλία!

Με δεδομένα τα παραπάνω, η απόφαση του υφυπουργού να δίνει κίνητρο ανταμοιβής στους αιμοδότες μαθητές των σχολείων είναι απολύτως λανθασμένη. Για τους ευνόητους λόγους και για ακόμα έναν: αν το σχολείο είναι ο παιδαγωγικός προθάλαμος μιας κοινωνίας της αλληλεγγύης, η επιλογή της ανταμοιβής μιας πράξης αλληλεγγύης λειτουργεί ως εκμάθηση μεθόδων εκμαυλισμού. Αν το σχολείο διδάσκει τους μαθητές ότι η αλληλεγγύη είναι ανταλλάξιμο είδος, τότε γιατί να την επιδείξουν αργότερα, όταν μεγαλώσουν, τσάμπα;"|Αρθρο
«Δε δίνω λέξες παρηγόριας... ».txt|"«Δε δίνω λέξες παρηγόριας... »*

Η θρησκεία είναι το πιο επίμονο φαινόμενο στην ιστορία της ανθρώπινης συνείδησης. Αυτές οι μέρες με την έντονη εμπορευματοποίηση του θρησκευτικού συναισθήματος, προσφέρονται ιδιαίτερα για έναν προβληματισμό πάνω στο θέμα αυτό, που έχει την ηλικία, περίπου, της ανθρωπότητας, αν συνυπολογίσουμε στην πιο πρωτόγονη εποχή τις πρώτες - μη συνειδητές - υπαρξιακές αναζητήσεις. Πριν φτάσει, όμως, σ' αυτό που λέμε θρησκεία σαν θεσμό (όταν αρχίζουν να εμφανίζονται οι ταξικές κοινωνίες), η ανθρωπότητα διάνυσε μια μακρόχρονη περίοδο αναζήτησης επίλυσης των κοσμολογικών της προβλημάτων. Τη θρησκεία γέννησε η επιθυμία να απαντήσει στις απορίες που της δημιούργησε ο γύρω της κόσμος. Σ' αυτό το στάδιο δεν υπήρχε ακόμα μια συνειδητή προσπάθεια απάντησης στα ερωτήματα: ποιος είμαι; ποιο το νόημα της ζωής; ποιο σκοπό έχει; αλλά με δέος και με φόβο προσπαθούσε να εξηγήσει και να κατευνάζει τα φυσικά φαινόμενα. Αργότερα, αυτά τα ερωτήματα απασχόλησαν τη φιλοσοφία. Θα μπορούσαμε να πούμε ότι οι ίδιες απορίες προκάλεσαν την εμφάνιση της θρησκείας και της φιλοσοφίας.

Από κει και πέρα, όμως, χωρίζουν οι δρόμοι τους. Ενώ η θρησκεία μετατόπισε την ερμηνεία του αισθητού κόσμου στην υπεραισθητή σφαίρα εξηγώντας τα φυσικά φαινόμενα με υπερφυσικές δυνάμεις, χωρίς να γυρεύει γνώση, η φιλοσοφία ξεκινάει από θεωρητική ανάγκη και χρησιμοποιεί το λογικό, την κρίση. Είναι προσπάθεια απόκτησης γνώσης και όχι ικανοποίησης συναισθηματικών αναγκών.

Οσο κατακτιέται η γνώση, τόσο λιγότερο λόγο ύπαρξης έχει η θρησκεία. Διότι όσο ευρύτερη η επίδραση του ανθρώπου στη φύση, τόσο πιο πλατιά η κατανόηση της φύσης. Οσο πιο στενή η επίδρασή του, τόσο πιο ασθενής και η θεωρία του και όσο πιο στενή η θεωρία, τόσο γονιμότερο το έδαφος για μεταφυσικές φαντασίες.

Γιατί τότε επιμένει;

Γιατί τότε επιβιώνει η θρησκεία σε υψηλά αναπτυγμένες κοινωνίες; Σ' αυτές τις κοινωνίες η θρησκεία βρίσκει έδαφος στην ανασφάλεια, στο φόβο μπροστά στις «τυφλές» δυνάμεις του καπιταλισμού, που προκαλούν μια απρόβλεπτη, απροσδιόριστη, χωρίς - φαινομενικά - διέξοδο για τα φτωχότερα στρώματα ιδιαίτερα, όπου και «πιάνει» περισσότερο. Με ανεργία, πολέμους και ιδίως «θεομηνίες» - μια σύγχρονη έκδοση των παλιών «αδάμαστων» ανώτερων δυνάμεων - καλλιεργείται ξανά ο φόβος για τα φοβερά και αόρατα, παρ' όλο που η επιστήμη σήμερα μπορεί να τα ερμηνεύει. Η μακρόχρονη «θητεία» της θρησκείας, πιστού συμμάχου των εκάστοτε ιθυνόντων στην καλλιέργεια της άγνοιας στους λαούς, έχει αφήσει βαθιά τα σημάδια της στην κοινωνική ψυχολογία και διαπλέκεται έντονα με τις λαϊκές παραδόσεις και το βίο των ανθρώπων, ιδιαίτερα εκεί που δεν έχει διαχωριστεί από το κράτος.

Τελικά δηλαδή, «όπιο» του λαού; Ενα χρήσιμο ναρκωτικό ακόμα και στις σύγχρονες κοινωνίες; Η διαβόητη και χιλιοειπωμένη αυτή ρήση του Καρλ Μαρξ στην εισαγωγή της «Κριτικής της Εγελιανής Φιλοσοφίας του Κράτους και του Δικαίου» έχει κάνει το γύρο του κόσμου, συνήθως ξεκομμένη από τα συμφραζόμενά της. Διότι οι εξής προτάσεις προηγούνται:

«Η θρησκευτική καχεξία είναι, κατά ένα μέρος, η έκφραση της πραγματικής καχεξίας και, κατά ένα άλλο, η διαμαρτυρία ενάντια στην πραγματική καχεξία. Η θρησκεία είναι ο στεναγμός του καταπιεζόμενου πλάσματος, η θαλπωρή ενός άκαρδου κόσμου, είναι το πνεύμα ενός κόσμου απ' όπου το πνεύμα έχει λείψει. Η θρησκεία είναι το όπιο του λαού».

Μιλώντας για την κριτική της θρησκείας στην ίδια σελίδα, ο Μαρξ θα πει:

«Η βάση της αντιθρησκευτικής κριτικής είναι: ο άνθρωπος κάνει τη θρησκεία, όχι η θρησκεία τον άνθρωπο. Βέβαια, η θρησκεία είναι η αυτοσυνείδηση και η αυτοσυναίσθηση του ανθρώπου, που ακόμα δεν έχει βρει τον εαυτό του ή που τον έχει ξαναχάσει (υπογράμμιση δική μου, Α.Ι.). Ο άνθρωπος όμως δεν είναι μια αφηρημένη ουσία κουρνιασμένη κάπου έξω από τον κόσμο. Ο άνθρωπος είναι ο κόσμος του ανθρώπου, το Κράτος, η κοινωνία. Το Κράτος αυτό, η κοινωνία αυτή, παράγουν τη θρησκεία,...»

Παρακάτω, ο Μαρξ μιλάει για την απατηλή ευτυχία της θρησκείας και την ανάγκη αναζήτησης της πραγματικής ευτυχίας. Συνήθως, σε εποχές γενικής παρακμής, η φιλοσοφία και ο θρησκευτικός δογματισμός κυκλοφορούν σε εκχυδαϊσμένη και επιπόλαια μορφή. Ο άνθρωπος έχοντας χάσει τον εαυτό του, ψάχνει να τον βρει σε διάφορα «νέα» φιλοσοφικά ή θρησκευτικά ρεύματα, τα οποία όμως ήταν γέννημα παλαιότερων κοινωνικοοικονομικών σχηματισμών και επομένως χαμηλότερων νοητικών καταστάσεων και γι' αυτό δεν ανταποκρίνονται στις ανάγκες της σημερινής βαθμίδας ανάπτυξης, αλλά βέβαια προσφέρουν μια παρηγοριά, αποκρύπτουν τις αιτίες των κακών, αποτελούν ανάχωμα ενάντια στη ριζοσπαστικοποίηση της συνείδησης και αποπροσανατολίζουν από την αναζήτηση πραγματικών λύσεων.

Σοσιαλισμός και θρησκεία

Η στάση του κομμουνιστικού κινήματος απέναντι στη θρησκεία και την Εκκλησία αποτέλεσε στο παρελθόν, αλλά και τώρα, πηγή αντικομμουνιστικής προπαγάνδας. Ποτέ όμως η μαρξιστική κοσμοθεωρία δεν πρέσβευε το κλείσιμο των εκκλησιών ή την απαγόρευση άσκησης θρησκευτικής λειτουργίας. Δε χώριζε ποτέ τους εργαζόμενους σε θρησκευόμενους και μη. Κυρίαρχο στοιχείο του κομμουνιστικού κινήματος από τον 19ο αιώνα ήταν η ενότητα στο οικονομικό - πολιτικό μέτωπο για τον «παράδεισο στη γη» και ας διαφωνούσαν οι «κολασμένοι της γης» για τον παράδεισο στον ουρανό.

Γι' αυτό ο Λένιν δεν ήθελε να μιλάει το Πρόγραμμα του Κόμματος για τον αθεϊσμό των κομμουνιστών, ούτε να αρνηθεί την είσοδο στο Κόμμα σε εργάτες που είχαν μέσα τους υπολείμματα παλαιών θρησκευτικών προκαταλήψεων. Δεν έπρεπε να διασπαστεί γι' αυτό το λόγο ο οικονομικός, ο πολιτικός επαναστατικός αγώνας. Η αντιδραστική αστική τάξη έσπερνε θρησκευτική διχόνοια στις αγωνιζόμενες μάζες, σε μια προσπάθεια να διασπαστεί η εργατική τάξη γύρω από ένα θέμα που ανήκει στο εποικοδόμημα της κοινωνικής συνείδησης και που δεν μπορεί παρά να αλλάξει σιγά σιγά στην ιστορική πορεία της. Οι λεγόμενες θρησκευτικές αναβιώσεις («επιστροφή του Θεού»)στις πρώην σοσιαλιστικές χώρες (λιγότερες, άλλωστε, απ' ό,τι τις παρουσίαζαν), αλλά και στη «Δύση» των τελευταίων 15 χρόνων είναι επακόλουθο μιας κοινωνικής παρακμής που συνοδεύεται εν μέρει από μια αδιεξοδική αναζήτηση παλαιότερων εποχών και είναι στενά συνυφασμένη με την απόδοση των δεινών στην ατομική ανθρώπινη φύση γενικά και όχι σε συγκεκριμένα κοινωνικά αίτια. Οταν μια κοινωνία ευημερεί και η γνώση αναπτύσσεται, οι άνθρωποι τείνουν να απομακρυνθούν από τα «θεϊκά» και η θρησκεία για να σωθεί από την προοδευόμενη αθεΐα αναγκάζεται να αποκτήσει κοινωνικό - πολιτικό πρόσωπο (παράδειγμα οι δυτικές κοινωνίες της «αφθονίας» των δεκαετιών '60 - '70). Οσο η «ευημερία» αυτή υποχωρεί, με συνέπεια την αύξηση απροσδιόριστων φόβων και αισθημάτων ανασφάλειας (διότι η μεγάλη μάζα δε γνωρίζει τα αίτια της παρακμής) η θρησκεία επιστρέφει στον Θεό.

*Στίχοι από το ποίημα «Οδηγητής» του Κώστα Βάρναλη.

(Προτεινόμενο βιβλίο: «Θρησκεία και πολιτική στην Ελλάδα», του Αποστόλη Χαρίση, εκδόσεις «Σύγχρονη Εποχή»).

Αννεκε Ιωαννάτου"|Αρθρο
«Καραβάνια» με 18χρονους σε ανοχύρωτα νησιά.txt|"«Καραβάνια» με 18χρονους σε ανοχύρωτα νησιά

Η γρίπη πάει μαζί μας διακοπές και «προτιμά» τις τουριστικές περιοχές. Δεν είναι τυχαίο που η Κύπρος, μία κατ’ εξοχήν τουριστική χώρα, είχε δηλώσει στο ξεκίνημα της πανδημίας περίπου τον ίδιο αριθμό κρουσμάτων με την Ελλάδα.

Τα νησιά του Αιγαίου αποτελούν προνομιακό προορισμό για εκατοντάδες χιλιάδες Ελληνες και ξένους τουρίστες με «καραβάνια» 18χρονων και 20χρονων που κατευθύνονται τον Αύγουστο προς Μύκονο, Πάρο και τα άλλα νησιά. Μέχρι στιγμής υπάρχουν εκατοντάδες σελίδες, σχέδια «επί χάρτου» της πολιτείας για την αντιμετώπιση της πανδημίας, όχι όμως πρόβλεψη για την ενίσχυση και υγειονομική θωράκιση των νησιών με γιατρούς, νοσηλευτές και άλλο αναγκαίο προσωπικό.

Εγκατάλειψη

«Τα νησιά μας έχουν υγειονομικά εγκαταλειφθεί, διότι υπάρχει πλήρης έλλειψη σχεδιασμού, αποκέντρωσης και κινήτρων προς τους γιατρούς», δήλωσε στην «Κ» ο πρόεδρος της Ελληνικής Εταιρείας Γενικής Ιατρικής Μπ. Μερκούρης. «Μάλιστα, υπάρχουν αντικίνητρα αφού η εξέλιξη των γιατρών γίνεται βάσει βιογραφικού, γεγονός που τους ωθεί να μένουν στην Αθήνα για να κάνουν και τη διατριβή τους. Αποτέλεσμα είναι πολλά Κέντρα Υγείας να έχουν το 30% του προβλεπόμενου προσωπικού.

Τι θα γίνει αν υπάρξουν αυξημένες ανάγκες λόγω της πανδημίας; «Η πρωτοβάθμια φροντίδα», λέει στην «Κ» ο διευθυντής του Κέντρου Υγείας Μυκόνου, Χρήστος Κλεάνθος, «δεν ήταν ποτέ έτοιμη να αντιμετωπίσει τις καθημερινές ανάγκες, πολύ περισσότερο τις έκτακτες».

Στο δυναμικό του Κέντρου Υγείας περιλαμβάνονται δώδεκα – δεκατέσσερις γιατροί, αλλά μόνο τρεις νοσηλευτές. «Στο νησί του «χρήματος» και της «κραιπάλης», δεν κατορθώσαμε τόσα χρόνια να έχουμε μία νοσηλεύτρια στην καθημερινή βάρδια», λέει. «Τριάντα βάρδιες τον μήνα γίνονται χωρίς νοσηλεύτρια, οι γιατροί πρέπει να κάνουν και τους νοσηλευτές και τους τραυματιοφορείς». Ευτυχώς η πίεση που δέχεται το Κέντρο Υγείας λόγω της γρίπης δεν είναι μεγάλη. «Εκεί που είχαμε δέκα εμπύρετα περιστατικά, έχουμε δεκαπέντε. Δεν έχουμε δει καμιά δραματική αύξηση, αλλά όλοι είναι λίγο φοβισμένοι και έρχονται να εξεταστούν».

Πολλά περιστατικά

Η εικόνα που δίνει ο γενικός γιατρός Θρ. Κοντομήτρος από το ιδιωτικό του ιατρείο δεν είναι εξίσου καθησυχαστική: «Υπάρχουν πάρα πολλά, προφανώς ιογενή, εμπύρετα περιστατικά που ξεκίνησαν εδώ και δεκαπέντε ημέρες. Εξετάζω περίπου είκοσι – τριάντα ασθενείς την ημέρα και άλλοι είκοσι με παίρνουν τηλέφωνο. Εάν εκτιμήσουμε ότι είναι ιογενής η λοίμωξη συνιστούμε ξεκούραση, καλή ενυδάτωση, βιταμίνες, καλό φαγητό, όχι ξενύχτια και έκθεση στον ήλιο και εάν επιμένει ο πυρετός, επανεξέταση σε 48 ώρες. Σε 48 με 72 ώρες κάνουμε μια ακτινογραφία για να βεβαιωθούμε ότι δεν είναι πνευμονία. Εάν διαπιστώσουμε ότι ο ασθενής δεν πάει καλά, τον παραπέμπουμε σε εξειδικευμένα κέντρα των Αθηνών. Μέχρι στιγμής, πάντως, δεν έχουμε δει επιπλοκές. Τα συνήθη συμπτώματα είναι πονοκέφαλος, καταρροή, αδυναμία, βήχας και πυρετός».

Στην Πάρο

Η «παρουσία» της γρίπης έχει γίνει ορατή και σε άλλα νησιά. «Εχουμε έναν μεγάλο αριθμό εμπύρετων λοιμώξεων του αναπνευστικού», δήλωσε στην «Κ» γιατρός του Κέντρου Υγείας Πάρου, «που δεν βλέπαμε άλλες χρονιές και φοβάμαι ότι οι πιο πολλές αφορούν τη νέα γρίπη. Δεν επιβεβαιώνονται, έχουμε ένα βεβαιωμένο κρούσμα σε τουρίστρια επειδή είχε αποδεδειγμένα νοσήσει ο αδελφός της. Εχουμε ένα θάλαμο βραχείας νοσηλείας».

– Τι γίνεται εάν ένα περιστατικό εκτιμηθεί ότι είναι σοβαρό;

– Μπορεί να μεταφερθεί μόνο με αεροκομιδή, δεν μπορεί να ταξιδέψει με το πλοίο της γραμμής. Ομως, τα ελικόπτερα δεν έρχονται συχνά, είναι δύσκολο να δοθεί έγκριση.

Και στην Πάρο οι γιατροί του Κέντρου Υγείας εργάζονται περισσότερο από το πλαφόν των εφημεριών που προβλέπει ο νόμος, όπως συμβαίνει σε όλες τις Κυκλάδες.

Στη Σαντορίνη

«Βλέπουμε πολλές εμπύρετες λοιμώξεις και είναι σίγουρο ότι υπήρξαν κρούσματα γρίπης στη Σαντορίνη, ξέρω όμως μόνο ένα επιβεβαιωμένο», μας λέει ο γενικός γιατρός Αντρέας Σκαρπέλος. «Στο νησί έρχονται τουρίστες από όλο τον κόσμο, προς το παρόν όμως τα πράγματα είναι ελεγχόμενα, δεν παρατηρείται έξαρση. Εάν ένας ασθενής που αρρωστήσει έχει τον νου του να αναζητήσει ιατρική βοήθεια όταν νιώσει ότι κάτι δεν πάει καλά, συνήθως τα πράγματα δεν εξελίσσονται άσχημα. Είναι καλοκαίρι, όλοι είναι σε ανοιχτά μέρη και ελπίζω ότι δεν θα υπάρξει πρόβλημα στις τουριστικές περιοχές».

Ο κ. Σκαρπέλος έχει εργαστεί στο Κέντρο Υγείας Σαντορίνης, το οποίο, όπως αναφέρει, αντιμετωπίζει προβλήματα κάθε καλοκαίρι, «καθαρά λόγω του τουρισμού». «Ο πληθυσμός τριπλασιάζεται, τον Αύγουστο μπορεί και να πενταπλασιάζεται. Αυτό δημιουργεί πρόσθετες ανάγκες, το Κέντρο Υγείας δεν μπορεί να αντεπεξέλθει, γι’ αυτό γίνονται και πολλές διακομιδές ασθενών σε νοσοκομεία της Αθήνας. Αναγκαστικά στηρίζεται στους αγροτικούς γιατρούς, οι οποίοι δεν έχουν ειδικότητα και πολλές φορές δυσκολεύονται. Επιστρατεύονται αν χρειαστεί και οι ιδιώτες γιατροί, έτσι και αλλιώς εδώ όλοι είμαστε γνωστοί», προσθέτει.

– Μπορεί ένας ασθενής να επιστρέψει στην Αθήνα με κανονική πτήση;

– Εάν είναι ύποπτο κρούσμα για γρίπη, δεν έχουμε ηθικά το δικαίωμα να τον στείλουμε με αεροπλάνο."|Αρθρο
«Τέρμα η θερινή ώρα» Τι έγραφαν το 1932 για τη χειμερινή ώρα.txt|"«Τέρμα η θερινή ώρα»: Τι έγραφαν το 1932 για τη χειμερινή ώρα

Διαβάστε κείμενο του Παύλου Νιρβάνα από το 1932 - «Σιγά-σιγά, αφού βάλαμε χέρι σε όλα τα ιερά και αξιοσέβαστα, βάλαμε χέρι και στην ώρα. Και παίζουμε με τον αιώνιο χρόνο»

Διαβάστε κείμενο του Παύλου Νιρβάνα από το 1932 - «Σιγά-σιγά, αφού βάλαμε χέρι σε όλα τα ιερά και αξιοσέβαστα, βάλαμε χέρι και στην ώρα. Και παίζουμε με τον αιώνιο χρόνο»

Στις 6 Ιουλίου 1932 η χώρα μας ακολουθώντας τις αποφάσεις της Αγγλίας εφάρμοσε κι’ αυτή την θερινή ώρα. Φαίνεται ότι έγιναν πολλά μπερδέματα στην καθημερινή ζωή των συντηρητικών προγόνων μας όλη εκείνη την περίοδο εφαρμογής, που με μεγάλη ανακούφιση, απ’ ότι φαίνεται στο χρονογράφημα που ακολουθεί, επανήλθαν στα παλιά…

«Πίσω πάλι τα ωρολόγια! Η «θερινή ώρα» εγκαταλείπεται. Αφού μας ανεστάτωσεν ένα μήνα τώρα, αφού μας έκαμε άλλην ώρα να βλέπουμε στα ωρολόγιά μας και άλλη να πιστεύουμε, αφού μας εχάλασε τις συνήθειές μας και μας υποχρέωσε να κοιμώμεθα με την παλιά ώρα, που ακολουθούν τα θέατρα, και να ξυπνούμε με τη νέα, που ακολουθούν τα γραφεία μας και τα καταστήματά μας, αφού, τέλος, μας έκανε άνω-κάτω, ξαναγυρίζουμε πάλι στα ίδια. Και έχει ο Θεός.

Ομολογώ ότι αυτό το παιγνίδι με τις ώρες δεν μου αρέσει καθόλου. Η ώρα ήτο κάτι σταθερό και βέβαιο, που το κυβερνούσαν αστρονομικοί νόμοι, απαρασάλευτοι και ανώτεροι από τη δύναμι των ανθρώπων. Και ήτο το μόνο πράγμα, στο οποίο μπορούσε κανείς να έχη πεποίθησι.

Μέσα στα αμέτρητα ψέμματα, που μας τριγυρίζουν, μόνο το ωρολόγι μας μάς έλεγε την αλήθεια. Δεν εννοούσε να χαρισθή σε κανένα.

Άνθρωποι, που αγρυπνούσαν και περίμεναν με αγωνία να ξημερώση, μάταια εκύτταζαν το ωρολόγι τους, με την ελπίδα να τους πληροφορήση πως πλησιάζει η αυγή. Εκείνο εξακολουθούσε να τους λέη τη σκληρή αλήθεια.

Άνθρωποι, που περίμεναν να φτάση γρήγορα μια γλυκειά ώρα, μάταια παρακαλούσαν το ωρολόγι τους να τρέξη σύμφωνα με τον πόθο της ψυχής των. Εκείνο μετρούσε τις στιγμές του, αναίσθητο σε παρακάλια και ικεσίες.

Άνθρωποι, που ποθούσαν από μια στιγμή να κάνουν μια αιωνιότητα, μάταια παρακαλούσαν το ωρολόγι τους ν’ αργήση να φτάση στην ώρα ενός σκληρού χωρισμού. Το ωρολόγι προχωρούσε με το σταθερό βήμα της αλήθειας, πιστό στις προσταγές των αιωνίων φυσικών νόμων.

Η ώρα ήταν ανώτερη από τις αδυναμίες, τα πάθη, τα συμφέροντα και τις πονηρίες των ανθρώπων. Και ήταν κάτι ιερό και αξιοσέβαστο.

Σιγά-σιγά, αφού βάλαμε χέρι σε όλα τα ιερά και αξιοσέβαστα, βάλαμε χέρι και στην ώρα. Και παίζουμε με τον αιώνιο χρόνο.

Ας λείψη τουλάχιστον η ειρωνεία των ωρολογίων. Ας σπάσουμε όλα τα ωρολόγια μας και ας έχη καθένας την ώρα που του αρέσει. Έτσι τουλάχιστον θα είμαστε ειλικρινέστεροι».

(«Πολιτεία», 1932, Παύλος Νιρβάνας)

Θωμάς Σιταράς (Αθηναιογράφος)

Διαβάστε κι άλλες ιστορίες για την Παλιά Αθήνα στην ιστοσελίδα www.paliaathina.com

Μη ξεχάσετε επίσης πως είστε προσκεκλημένοι στη διάλεξή μου με θέμα:

«Όταν οι πρόγονοί μας ανακάλυπταν τας εκδρομάς και τας εξοχάς»

(1862-1940)

Η διάλεξη αυτή θα δοθεί με ελεύθερη είσοδο την ΔΕΥΤΕΡΑ 30 Οκτωβρίου 2017 στις 20.00 στους χώρους εκδηλώσεων της ΕΝΩΣΗΣ ΟΡΕΙΒΑΤΩΝ ΦΥΣΙΟΛΑΤΡΩΝ Μαυροκορδάτου 7 (Α όροφος) δίπλα ακριβώς στην εκκλησία της Ζωοδόχου Πηγής στην Ακαδημίας.

Αντλώντας πολύτιμο υλικό από τις εφημερίδες και τα περιοδικά, ανακαλύπτουμε πως πέρναγαν τις διακοπές τους οι πρόγονοί μας, πως οργάνωναν τις εκδρομές τους, τι μέσα χρησιμοποιούσαν, τι προβλήματα αντιμετώπιζαν και πως τα ξεπερνούσαν. Μέσα από σπάνιες φωτογραφίες, διαφημιστικές καταχωρήσεις, ακόμα και γελοιογραφίες εποχής, θα θαυμάσουμε τα μεταφορικά μέσα, θα επιμείνουμε στη συμπεριφορά ξενοδόχων και ταβερνιάρηδων και φυσικά δεν θα παραλείψουμε να αναφερθούμε στην τουριστική αστυνομία, στα ταξιδιωτικά γραφεία και στους πολυάριθμους φυσιολατρικούς συλλόγους και σωματεία αναδεικνύοντας τον ρόλο που έπαιξαν ώστε ο Αθηναίος να αφήσει τα καφενεία και να ανακαλύψει σιγά-σιγά την υπέροχη φύση που τον περιτριγύριζε…

… και βέβαια, όπως θα έγραφε ο Τύπος εκείνης της εποχής:

«Το περιεχόμενον της εκδήλωσης προβλέπεται ευφυές, τερπνόν, ευχερές, τερψίθυμον, διδακτικόν, όσον και πλήρες αττικού άλατος, υπόσχεται δε διασκέδασιν, ουχί του ωφελίμου αμέτοχον»

Συμπληρώστε το email σας για να λαμβάνετε όλη την έκτακτη επικαιρότητα πρώτοι!"|Αρθρο
Άποψη Οι μορφές χρεογράφων που πρωταγωνιστούν.txt|"Άποψη: Οι μορφές χρεογράφων που πρωταγωνιστούν

Η εγχώρια επενδυτική εσωστρέφεια συνιστά ένα φαινόμενο που δεν χαρακτηρίζει μόνο τους Ελληνες επενδυτές. Παρά την πρόσφατη κρίση, η πλειοψηφία των ιδιωτών επενδυτών δεν φαίνεται να έχει κατανοήσει και επί τα βελτίω αναθεωρήσει την υποκείμενη επενδυτική φιλοσοφία του. Το πιο οξύμωρο όλων όμως είναι ότι και πλήθος θεσμικών επενδυτών εξακολουθούν με αγκυλωτική διάθεση να κινούνται στις ίδιες, προ κρίσεως, αδιεξοδικές επενδυτικές αποφάσεις.

Στο άρθρο αυτό επιχειρείται η μελέτη των αποδόσεων και κινδύνων ενός επιλεκτικά διευρυμένου δείγματος κλάσεων χρεογράφων. Η ανάλυση καλύπτει την περίοδο από το τέταρτο τρίμηνο του 1998 έως το πρώτο τρίμηνο του 2014, δηλαδή μια χρονική έκταση 15ετίας και βασίζεται σε μηνιαίες παρατηρήσεις προ φόρων συνολικών αποδόσεων σε ευρώ.

Η ανάγνωση των αποτελεσμάτων δείχνει ότι η κατάταξη των επενδυτικών αξιών με βάση την επιτευχθείσα ετήσια ονομαστική απόδοσή τους μεταβάλλεται σημαντικά από έτος σε έτος. Ωστόσο, στο σύνολο της περιόδου παρατήρησης, τα εμπορεύματα, οι εταιρείες επενδύσεων σε ακίνητη περιουσία, οι μετοχές και τα ομόλογα των αναδυόμενων αγορών αποτέλεσαν τις πιο προσοδοφόρες τοποθετήσεις, με συσσωρευμένα κέρδη άνω των 250% και μέση ετήσια ονομαστική απόδοση άνω του 8,5%. Ο ελληνικοί τίτλοι σε αντίθεση εμφανίζουν μεικτή εικόνα. Οι επενδυτές που εμπιστεύτηκαν τις εγχώριες μετοχές στα τέλη του 1998 εγγράφουν ζημίες ύψους 34,2%, ενώ εκείνοι που προτίμησαν τότε τα κρατικά ομόλογα αποκομίζουν αντιθέτως κέρδη 105,7% που ξεπερνούν, οριακά μεν, ακόμη και αυτά των εντόκων γραμματίων και των προθεσμιακών καταθέσεων.

Λαμβάνοντας όμως υπόψη τον κίνδυνο, και πιο συγκεκριμένα την απόδοση ανά μονάδα κινδύνου, η εικόνα διαφοροποιείται πολύ με τις επενδύσεις σε ομόλογα και μετρητά Ευρωζώνης να αναδεικνύονται ως οι μεγάλοι πρωταγωνιστές, με μέση προσαρμοσμένη απόδοση άνω της μονάδος. Οι μετοχικές αξίες δεν κατατάσσονται μεταξύ των πιο επικερδών, είτε σε απόλυτο είτε σε προσαρμοσμένο επίπεδο επιλογών. Το γεγονός αυτό δεν επιβεβαιώνει τον κανόνα της υπεροχής των μετοχικών αξιών σε μακροπρόθεσμο ορίζοντα, ενώ αναδεικνύει το market timing ως τον ιδανικό και ασφαλέστερο τρόπο τοποθέτησης σε μετοχές.

Είναι άξιο σημείωσης ότι τα ελληνικά αξιόγραφα δεν συγκαταλέγονται σε καμία περίπτωση μεταξύ των ελκυστικών επενδύσεων, καθώς αφενός υπολείπονται σε απόδοση, αφετέρου εμφανίζουν μεγαλύτερη μεταβλητότητα. Ετσι, ο κανόνας της προδιάθεσης για εγχώριες τοποθετήσεις που αποτελεί τον κορμό της ακολουθούμενης επενδυτικής στρατηγικής του μέσου Ελληνα επενδυτή τεκμαίρεται ως μη αποδοτικός. Οπως προκύπτει από την ανάγνωση των στοιχείων, η γενικευμένη ανατίμηση του ευρώ την τελευταία 15ετία έχει πλήξει τις αποδόσεις των τοποθετήσεων σε USD και όχι μόνο. Εντέλει, η αποκόμιση κερδών μέσω των τοποθετήσεων σε νομίσματα ή θέσεις εκτός ευρώ επιτάσσει μεγάλη προσοχή.

Ωστόσο, μεταξύ των πλέον κερδισμένων είναι οι επενδυτές σε ελβετικές αξίες. Αξίζει να αναφερθεί ότι από το 1998 έως σήμερα, το JPY, τα νομίσματα των BRICs, αλλά και των χωρών παραγωγών εμπορευμάτων έχουν υποχωρήσει αισθητά. Σε γενικές γραμμές, η πλειονότητα των επιλεγμένων αξιών έχουν προσφέρει θετικές πραγματικές αποδόσεις, καθώς ο μέσος πληθωρισμός κατά το διάστημα ανάλυσης κυμάνθηκε στο 2,7%.

Σε επίπεδο επενδυτικής στρατηγικής, το βασικό συμπέρασμα που προκύπτει είναι ότι η διαφοροποίηση, τόσο σε επίπεδο αξιών όσο και σε γεωγραφική ή χρονική βάση, αποδεικνύεται η βέλτιστη λύση στη διαδικασία της ανάπτυξης και διαχείρισης μιας επενδυτικής τοποθέτησης.

* Λέκτορας Ποσοτικής Χρηματοοικονομικής στο Πανεπιστήμιο Αιγαίου, επιστημονικός σύμβουλος στο Εργαστήριο Συστημάτων Αποφάσεων και Διοίκησης του ΕΜΠ και μέλος της Επενδυτικής Επιτροπής Αμοιβαίων Κεφαλαίων στην Attica Wealth Management ΑΕΔΑΚ.

** Οικονομολόγος και μέλος των Επενδυτικών Επιτροπών των εταιρειών FP Asset Management AG και ΕΔΕΚΤ Asset Management."|Αρθρο
Έκτακτο δελτίο της ΕΜΥ Πότε έρχονται βροχές, καταιγίδες και ισχυροί άνεμοι.txt|"Έκτακτο δελτίο της ΕΜΥ: Πότε έρχονται βροχές, καταιγίδες και ισχυροί άνεμοι

Το Εκτακτο Δελτίο Επιδείνωσης Καιρού της ΕΜΥ που εκδόθηκε στις 28-09, επικαιροποιείται σύμφωνα με τα τελευταία προγνωστικά στοιχεία.

Επισημαίνεται πως δεν υπάρχουν ουσιαστικές διαφοροποιήσεις από το αρχικό δελτίο.

Πιο συγκεκριμένα, μεταβολή του καιρού προβλέπεται στη χώρα μας την Κυριακή (29-09) και μέχρι τη Δευτέρα (30-09) με πολύ ενισχυμένους ανέμους, αισθητή πτώση της θερμοκρασίας και με κατά τόπους ισχυρές βροχές και καταιγίδες.

Πιο αναλυτικά :

Α. Θυελλώδεις βορειοδυτικοί άνεμοι εντάσεως 7 με 8 και πιθανώς πρόσκαιρα τοπικά 9 μποφόρ, θα πνέουν από το μεσημέρι της Κυριακής στο Ιόνιο και τα δυτικά ηπειρωτικά και από το απόγευμα στην κεντρική Μακεδονία, τις Σποράδες, την ανατολική Θεσσαλία, τη Στερεά, την Εύβοια, την περιοχή των Κυθήρων και της Κρήτης. Επισημαίνεται πως και στις υπόλοιπες περιοχές οι άνεμοι θα είναι πρόσκαιρα ενισχυμένοι.

Σταδιακή εξασθένηση των ανέμων προβλέπεται από το μεσημέρι της Δευτέρας (30-09).

Β. Ισχυρές βροχές και καταιγίδες θα σημειωθούν από το απόγευμα της Κυριακής (29-09) μέχρι και τις πρώτες πρωινές ώρες της Δευτέρας (30-09-2024) στα βορειοανατολικά τμήματα της χώρας και πιο συγκεκριμένα στην ανατολική Μακεδονία, τη Θράκη και το βορειοανατολικό Αιγαίο.

Γ. Πτώση της θερμοκρασίας αναμένεται την Κυριακή (29-09) στην Ήπειρο, τη Μακεδονία και τα νησιά του Ιονίου και τη Δευτέρα (30-09) σε όλη τη χώρα, η οποία θα είναι της τάξεως των 6 με 8 βαθμών Κελσίου. Ενδεικτικά σημειώνεται πως η θερμοκρασία τη Δευτέρα δεν θα ξεπεράσει στη Θεσσαλονίκη τους 22 βαθμούς και στην Αθήνα τους 25 βαθμούς Κελσίου.

Περισσότερες λεπτομέρειες για την εξέλιξη του καιρού στα τακτικά και έκτακτα δελτία καιρού, στην ιστοσελίδα της ΕΜΥ (www.emy.gr). Η επικαιροποίηση των προγνώσεων θα γίνεται ανά δωδεκάωρο."|Αρθρο
Έτσι τώχετε εσείς εδώ στην Αθήνα; Χάθηκε μια καλημέρα;.txt|"Έτσι τώχετε εσείς εδώ στην Αθήνα; Χάθηκε μια καλημέρα;


«Εμπήκε στο τραίνο από τον σταθμό του Θησείου. Άνθρωπος του λαού, μεσόκοπος, παρεπίδημος ίσως, ποιος ξέρει από ποίαν μακρυνήν επαρχίαν, φέρνοντας μαζή του, μέσα στο αθηναϊκόν περιβάλλον, τον αέρα -έναν αέρα απλότητος και εγκαρδιότητος- άλλων τόπων.
Έτσι τώχετε εσείς εδώ στην Αθήνα; Χάθηκε μια καλημέρα;
Ροδοκόκκινος, καλοθρεμμένος, πρόσχαρος, με ύφος ανθρώπου καλοζωισμένου και έχοντος την καλλιτέραν ιδέαν περί του κόσμου και των άλλων ανθρώπων. Ένα φλογώδες γαρύφαλλο, περασμένο σε μια κουμπότρυπα του γελέκου του -σακκάκι μ' αυτή τη ζέστη, δεν υπήρχε-, επρόσθετε κάποιον τόνον λαϊκής γκαλαντερί στον γηραλέον, που έφερεν υπερήφανα τα χρόνια του, χωρίς να φαίνεται ότι προσέχει στο βάρος των.

-Καλημέρα  σας! είπε μεγαλοφώνως, χαιρετώντας από την πόρτα τους άλλους επιβάτας. Και χρόνια πολλά!

Κανένας δεν του ανταπέδωσε τον απροσδόκητον χαιρετισμόν. Βλέμματα περίεργα υψώθησαν, μειδιάματα εχαράχθησαν, κάποιο ψιθυρισμοί αντηλλάγησαν και ο κύκλος της αδιαφορίας έκλεισε πάλιν γύρω του, ενώ ο περίεργος νεοφερμένος καταλάμβανε την θέσιν του, ξαφνιασμένος κάπως από την ανεξήγητην γι'αυτόν υποδοχήν των ευγενώς και καλοντυμένων ανθρώπων.



-Χάθηκε μια καλημέρα; μουρμούρισε σε λιγάκι μ'ένα ελαφρόν αναστεναγμόν και χωρίς κακίαν, ο αγαθός άνθρωπος. Ας είσαστε καλά...

Σε κάποιο βλέμμα επιβάτου, που έπεσεν επάνω του, εμάντευε κανείς την ομαδικήν απάντησιν όλων των άλλων προς τον σχετλιασμόν του αφελούς:

-Είχαμε ανάγκη από την καλημέρα σου, χριστιανέ μου; Και από τα ""χρόνια πολλά σου""; Που σε είδαμε, που σε ξέρουμε; Μήπως σε είδαμε και χθες; Μήπως θα σε ξαναϊδούμε κι'αύριο; Από που κι'ως που αυτή η οικειότης; Στο σπίτι σου μπήκες εδώ μέσα ή στο σπίτι του ξαδέρφου σου; Εδώ είνε σιδηρόδρομος. Οι άνθρωποι μπαίνουν και κάθονται. Οι χαιρετούρες και τα ""χρόνια πολλά"" είνε περιττά. Μπορούνε να λείπουν χριστιανέ μου. Αλλά πού να μάθης να φέρνεσαι, κακομοίρη.

Το πρωτόκολλον όμως της καλής συμπεριφοράς του απλοϊκού ανθρώπου είχεν εντελώς διαφορετικούς κανόνας:

-Γιατί δηλαδή κύριοι; Έκανα λάθος λοιπόν που σας είπα την καλημέρα και τα ""χρόνια πολλά"", ημέρα που είνε σήμερα της Παναγίας; Έπρεπε να μπω σαν το γαϊδούρι εδωμέσα; Μέσα στο ίδιο μέρος βρεθήκαμε όλοι μας, δίπλα καθόμαστε, παρέα κάνουμε, χριστιανοί είμαστε όλοι, την ίδια Παναγία προσκυνούμε. Τι με κυττάτε; Έτσι τώχετε εσείς εδώ στην Αθήνα; Αυτή είνε η ευγένειά σας; Με συμπαθάτε χριστιανοί μου.



Δύο αντίθετα πρωτόκολλα είχαν συγκρουσθή. Το ένα της ψυχράς τυπικότητας και της στεγνής εθιμοτυπίας. Το άλλο της αφελούς εγκαρδιότητας και των αδελφικών τρόπων. Μπορεί ν' ακολουθούμεν το πρώτον. Αλλά θα ήτο λάθος μας να μη συγκινούμεθα από το δεύτερον».

(Χρονογράφημα του Παύλου Νιρβάνα στην ""Εστία"", Αύγουστος 1929)


Θωμάς Σιταράς (Αθηναιογράφος)
"|Αρθρο
Όταν οι πρόγονοί μας ανακάλυπταν μια σατανική συσκευή Το ψυγείο!.txt|"Όταν οι πρόγονοί μας ανακάλυπταν μια ""σατανική"" συσκευή: Το ψυγείο!


«Μου άρεσε να βλέπω τον κυρ-Παντελή να κόβει την κολώνα πάγου στη μέση με έναν τεράστιο πριονωτό μπαλτά, να πιάνει μετά το κομμάτι με μια τσιμπίδα και να μας το φέρνει σπίτι».
Όταν οι πρόγονοί μας ανακάλυπταν μια ""σατανική"" συσκευή: Το ψυγείο!
Θυμάμαι ακόμη όταν ήμουν μικρός, το φανάρι που κρεμόταν σε ένα σκιερό μέρος και φιλοξενούσε ό,τι δε χώραγε το ψυγείο-παγωνιέρα. Ναι, καλά το διαβάσατε. Παγωνιέρα! Ή ψυγείο πάγου, αν θέλετε πιο επίσημα.

Κάθε πρωί, ο κυρ-Παντελής περνούσε φωνάζοντας... ""Ο παγοοοοπώλης"". Η μητέρα μου παράγγελνε πάντα μισή κολώνα. Τόση χώραγε το ψυγείο μας. Μου άρεσε να βλέπω τον κυρ-Παντελή να κόβει την κολώνα πάγου στη μέση με έναν τεράστιο πριονωτό μπαλτά, να πιάνει μετά το κομμάτι με μια τσιμπίδα και να μας το φέρνει σπίτι. Η μητέρα μου τύλιγε αμέσως τον πάγο με μεγάλη φροντίδα με ένα τσουβάλι, για να περιορίζεται το γρήγορο λιώσιμό του, και τον έβαζε στη θήκη, δίπλα στο ""ντεπόζιτο"" με το νερό.

Το ψυγείο ήταν μικρό, γινόταν όμως μικρότερο όταν η οικογένεια είναι πενταμελής και κωνσταντινοπολίτικης προέλευσης! Όλα αυτά ανάγκαζαν τη μητέρα μου να ψωνίζει κάθε μέρα και να μαγειρεύει σε συγκεκριμένες ποσότητες. Φαΐ δεν περίσσευε· έτσι μόνο το ψυγείο ""μας έφτανε"".



Με το νερό είχαμε ένα πρόβλημα. Θυμάμαι το καλοκαίρι, όταν μετά το μεσημέρι γινόταν όλο και πιο χλιαρό, και στο τέλος της μέρας έβραζε... Και μετά ήρθε το ηλεκτρικό ψυγείο ΙΖΟΛΑ. Η κυρά-Δωροθέα δεν ψώνιζε πια κάθε μέρα. Φαγητό περίσσευε και για την επομένη. Και φυσικά κάθε Παρασκευή κατεβαίναμε στην Βαρβάκειο και τη ""σηκώναμε"".

Βλέπετε πόσες συνήθειες και συμπεριφορές αλλάζουν, όταν η τεχνολογία σε τροφοδοτεί όλο και με πιο νέα προϊόντα. Συγχωρείστε μου τις προσωπικές αναμνήσεις, αλλά μου ήρθαν αυτόματα διαβάζοντας το παρακάτω χρονογράφημα:

""Να μια σατανική εφεύρεσις, που κατήργησε όλα σχεδόν τα φρέσκα πράγματα: το ψυγείο. Εξ αιτίας του δεν τρώμε πια παρά μπαγιάτικα… διατηρημένα. Και ρίχνω μεγάλο δίκηο σ’ ένα φίλο μου, που μου διεκτραγωδούσε προχθές την κατάντια της αγοράς των τροφίμων στας Αθήνας:
-Θέλεις κρέας, ψάρι; Θα σου δώσουν από το ψυγείο. Θέλεις τυρί; από το ψυγείο. Θέλεις πορτοκάλι; Από το ψυγείο.



Άλλη φορά στην αγορά εφρόντιζαν να μη τους μένη πράγμα, γιατί ήξεραν ότι θα το πετάξουν. Στην ανάγκη, κατά το βράδυ, κατέβαζαν και την τιμή. Σήμερα δεν τους νοιάζει. Ό,τι μείνη θα το βάλουν στο ψυγείο. Κι’ αν δεν το πουλήσουν ούτε αύριο, θα το ξαναβάλουν. Ως που να έλθη η μέρα του να πουληθή. Η τιμή μόνο να μην πέση… Αχ πόσες φορές αναθεμάτισα την ώρα που ο χημικός βρήκε τον τρόπο να κατασκευάζη πάγο ή να κατεβάζη τη θερμοκρασία ενός κλειστού χώρου!

Στο σπίτι, το ψυγείο είνε βέβαια ευεργέτημα. Στην αγορά είνε καταστροφή. Σου δίνουν άξαφνα κρέας τριών-τεσσάρων ημερών διατηρημένο. Αν επρόκειτο να το βάλης αμέσως από το ψυγείο στο τσουκάλι, το κακό θάταν μικρό. Αλλά ως να το κουβαλήσης στο σπίτι και ως να έλθη η ώρα να το μαγειρέψουν, η ενέργεια του ψυγείου τελειώνει κι’ η αποσύνθεσις του θνησιμαίου αρχίζει.
Αποτέλεσμα: όταν σου το φέρουν στο τραπέζι μαγειρεμένο, δεν ξέρεις αν είνε κρέας ή τίποτ’ άλλο. Στο στόμα σου γίνεται μια σκόνη, ένας πολτός. Καμμιά νοστιμάδα, καμμιά ευωδία κρέατος, καμμιά ουσία. Μόνο, δηλαδή, που δεν βρωμά. Ειδεμή ή αρνάκι του γάλακτος τρως ή… στυπόχαρτο είναι το ίδιο.

-Κι’ έτσι όλα, ε;

-Όλα, φίλε μου! Το ψάρι αγνώριστο, το άσπρο τυρί πικρό και το πορτοκάλι που διατηρείται κάποτε και με το κοτσάνι του, με τα φύλλα του –τι ειρωνεία πολιτισμένο μέσα από τη χαρακτηριστική εκείνη μυρωδιά της σαπίλας. Δεν είμαι κανένας φαγάς. Τρώγω λίγο, αλλά το θέλω καλό. Ε, σήμερα είναι αδύνατο ή δυσκολώτατο να το εύρω! Κατά σύμπτωση, μόνο, κάπου-κάπου θα πετύχω στην αγορά κάτι πραγματικώς φρέσκο, ή κρέας ή ψάρι ή χόρτο ή φρούτο. Και δεν είναι μόνο το ψυγείο που μας καταστρέφει κάθε γαστρονομική ευχαρίστηση, είναι και η εισαγωγή από το εξωτερικό.

-Δηλαδή;



-Μα να: ντομάτες έχουμε τώρα όλο σχεδόν το χρόνο. Έρχονται από παντού. Κι’ όχι μόνο είναι ανοστότατες –ιδέα μόνο ντομάτας-, αλλά μας αφαιρούν και την ευχαρίστηση της πρωτοεμφάνισης. Άλλη φορά περιμέναμε σαν και τι ""να βγη η ντομάτα"". Και θα θυμάσαι, βέβαια, τη χαρά μας, όταν έφθανε στην αγορά η πρώτη πατησιώτικη, η ιδανική εκείνη ντομάτα, που μπορούσε κανείς να την τρώη έτσι και σα φρούτο… Πού είναι σήμερα; Τα χωράφια όπου την καλλιεργούσαν έγιναν δρόμοι, οικόπεδα και σπίτια. Κι’ όπως όλο το χρόνο και το καλοκαίρι ακόμα, δεν έχομε παρά τις πιο άνοστες ντομάτες που μας στέλνουν από το εσωτερικό και το εξωτερικό.

-Πολυκοσμία, φίλε μου. Αν δεν ήταν αυτό το εμπόριο, τι θάτρωγε το εκατομμύριο που συσσωρεύθηκε στις δύο πόλεις;""

(""Αθηναϊκά Νέα"", Μάιος 1933, ""Π"")





Θωμάς Σιταράς (Αθηναιογράφος)"|Αρθρο
Αέραααα!.txt|"Αέραααα!

 Το παρατεταμένο ουρλιαχτό της σειρήνας έγινε το τραγικό ξυπνητήρι μας.

Η ειρηνική Ελλάδα ξύπνησε τη Δευτέρα το πρωί εμπόλεμη.
Αέραααα!

Ο κακός και ύπουλος γείτονάς μας, ο νικητής των γυμνών Αιθιόπων και ο ¨ηρωικός¨ τορπιλητής της αγκυροβολημένης ¨ΕΛΛΗΣ¨, θέλησε να πατήσει το θρασύδειλο πόδι του στα ιερά χώματα της Ηπείρου, χώματα που τα έχει ποτίσει, τα έχει αγιάσει το ένδοξο αίμα χιλιάδων Ελλήνων.

Δεν ήταν ποτέ δυνατόν, εμείς, οι απόγονοι ενός Λεωνίδα, ενός Κολοκοτρώνη, και ενός Κανάρη, να μην απαντήσουμε στη βαριά προσβολή, με τον τρόπο που απαντήσαμε.

Το ελληνικό τσαρούχι –τύφλα να έχουνε οι μηχανοκίνητες φάλαγγες μπροστά του- όρμησε και πάλι ακάθεκτο προς τη νίκη!

-Αέραααα...

Ο ελληνικός λαός –λαός με ένδοξη ιστορία τριών χιλιάδων ετών- υποδέχτηκε με αφάνταστο ενθουσιασμό το σύνθημα που έδωσε ο Αρχηγός, για τον ¨υπέρ πάντων¨ αγώνα.

Οι έφεδροί μας, σε κάθε τους εμφάνιση, γίνονται αντικείμενο θερμότατων και συγκινητικών εκδηλώσεων.
Αέραααα!

Παντού, όπου περνά το φρεσκοφορεμένο χακί, το υποδέχονται ζητωκραυγές και επευφημίες.

-Στο καλό και με τη Νίκη!
-Στο καλό λεβέντες μας...
-Να μας ζήσετε!

Μάτια βουρκώνουνε και λευκά μαντήλια μουσκεμένα από τα δάκρυα της δίκαιης εθνικής υπερηφάνειας, αποχαιρετούν τους αυριανούς ήρωες. Γιατί θα είναι ήρωες, αυτοί οι απόγονοι των ηρώων!
Αέραααα!

Ο εχθρός έχει, λέει, εργοστάσια που μπορούν να κατασκευάζουν τις νέες πολεμικές μηχανές του σύγχρονου πολέμου. Ασφαλώς όμως δεν έχει και δεν μπορεί να φτιάξει εργοστάσια ψυχών!

Τι να σου κάνει ένα τανκ πενήντα τόνων, όταν κλείνει μέσα του κάποιον τρέμοντα φρατέλο, που κινδυνεύει να πάθει συγκοπή στη θέα ακόμη και της φούντας ενός ελληνικού τσαρουχιού!
Αέραααα!

Θα πολεμήσουμε... Θα πολεμήσουμε με όλες μας τις δυνάμεις και με όλη μας τη ψυχή.

Θα πολεμήσουμε και θα νικήσουμε, γιατί έτσι έχουμε συνηθίσει...

Θωμάς Σιταράς, Αθηναιογράφος- Συγγραφέας, FB: Σιταράς Θωμάς"|Αρθρο
Αναζητώντας «φάρμακο» για το μικρόβιο του αντιεμβολιασμού.txt|"Αναζητώντας «φάρμακο» για το μικρόβιο του αντιεμβολιασμού

Γονείς που «πλαστογραφούν» έγγραφα για να αποδείξουν ότι τα παιδιά τους έχουν κάνει τους απαραίτητους εμβολιασμούς; Ναι, συμβαίνουν και αυτά ως απόρροια της σύγχυσης που προκαλούν το… αντιεμβολιαστικό μικρόβιο, η μη πληροφόρηση και ο «μιμητισμός». Η «Κ» μιλώντας με τους κατεξοχήν ειδικούς ενόψει έναρξης της εμβολιαστικής περιόδου (εποχική γρίπη) αποτυπώνει τα δεδομένα και τις… φοβίες.

Δισταγμό στα όρια της αμφισβήτησης, ο οποίος ωστόσο εύκολα αίρεται με τη σωστή ενημέρωση εκφράζουν σε ό,τι αφορά τον εμβολιασμό των παιδιών τους όλο και περισσότεροι γονείς στη χώρα μας. Μπορεί το αντιεμβολιαστικό κίνημα στην Ελλάδα να μην έχει λάβει ακόμα διαστάσεις και η εμβολιαστική κάλυψη του πληθυσμού να είναι υψηλή, ωστόσο μεγάλο ποσοστό των γονέων –το οποίο εκτιμάται ότι ξεπερνά το 50%– ζητεί από τους παιδιάτρους να αφιερώσουν χρόνο ώστε τους «πείσουν» για την ασφάλεια των εμβολίων, τα οποία σε μεγάλο βαθμό έχουν πέσει θύμα της αποτελεσματικότητάς τους: εκρίζωσαν από την καθημερινότητα, αλλά και τη μνήμη των νεοτέρων, ασθένειες οι οποίες δεκαετίες πριν, θέριζαν τον πληθυσμό.

Το θέμα των εμβολιασμών επανήλθε στη δημοσιότητα το τελευταίο διάστημα με μεγάλη ένταση λόγω της έναρξης της σχολικής χρονιάς, με τη σχετική συζήτηση να περιστρέφεται γύρω από το κατά πόσον αυτά είναι υποχρεωτικά και το πώς αυτό μεταφράζεται στην πράξη. «Δεν υπάρχει ποινή εάν κάποιος γονιός δεν εμβολιάσει το παιδί του, ούτε αυτό μπορεί να αποκλειστεί από την εκπαίδευση», ξεκαθαρίζει μιλώντας στην «Κ» η πρόεδρος της Εθνικής Επιτροπής Εμβολιασμών, καθηγήτρια Παιδιατρικής στο ΕΚΠΑ κ. Μαρία Θεοδωρίδου, σημειώνοντας ότι μόνο σε περιπτώσεις όπου τα επιδημιολογικά δεδομένα το επιβάλλουν π.χ. επιδημίες, είναι στην ευχέρεια της πολιτείας να επιβάλει μέτρα υποχρεωτικού χαρακτήρα για τον εμβολιασμό. Στο πλαίσιο αυτό κινείται και το υπουργείο Υγείας που εξετάζει το ενδεχόμενο να καταθέσει νομοθετική διάταξη που να εξουσιοδοτεί τον εκάστοτε υπουργό να προβαίνει στην επιβολή πιο αυστηρής τήρησης του εμβολιασμού, όταν εκδηλώνονται επιδημίες ή όταν «πέφτουν» τα επίπεδα εμβολιαστικής κάλυψης του πληθυσμού, για συγκεκριμένο διάστημα και συγκεκριμένες παθήσεις.

Η συζήτηση ξεκίνησε από τη δημόσια διαμαρτυρία της Ενωσης Ελευθεροεπαγγελματιών Παιδιάτρων Αττικής που ζητεί πιο ξεκάθαρο πλαίσιο αναφορικά με τον εμβολιασμό των παιδιών. Οπως ανέφερε στην «Κ» ο πρόεδρος της Ενωσης Κωνσταντίνος Νταλούκας, «στην εγκύκλιο για την εγγραφή των παιδιών στο σχολείο και στους παιδικούς σταθμούς αναφέρεται ο εμβολιασμός ως υποχρεωτικός, ωστόσο αυτό ακυρώνεται στην πράξη αφού δεν υπάρχουν “επιπτώσεις” όταν αυτός δεν τηρείται». Σύμφωνα με τον ίδιο, η αναφορά ότι οι γονείς οφείλουν να επιδείξουν βεβαίωση ότι έχουν γίνει τα εμβόλια, έχει οδηγήσει ακόμα και σε περιπτώσεις «πλαστογραφίας» με κάποιους να επιδεικνύουν φωτοτυπίες από βιβλιάρια παιδιών συγγενών. «Μου αναφέρθηκαν τουλάχιστον 4-5 περιπτώσεις που κατά την εγγραφή σε βρεφονηπιακούς σταθμούς οι γονείς δήλωσαν ότι δεν θέλουν να εμβολιάσουν τα παιδιά τους, και οι αρμόδιοι προβληματίστηκαν για το τι έπρεπε να κάνουν», σημειώνει ο κ. Νταλούκας.

«Ηχηρή υπενθύμιση»

«Τα εμβόλια είναι συνιστώμενα και δεν υπάρχει ποινή εάν ο γονιός δεν εμβολιάσει το παιδί του, ούτε το παιδί που δεν έχει κάνει εμβόλιο μπορεί να αποκλειστεί από την εκπαίδευση. Η επίδειξη του βιβλιαρίου υγείας του παιδιού κατά την εγγραφή στο σχολείο, όπου θα φαίνεται ότι έχει κάνει το εμβόλιο, αναφέρεται ως υποχρέωση υπό την έννοια της ηχηρής και χρήσιμης υπενθύμισης προς τους γονείς που έχουν αμελήσει να κάνουν τα εμβόλια», διευκρινίζει στην «Κ» η πρόεδρος της Εθνικής Επιτροπής Εμβολιασμού κ. Θεοδωρίδου.

Η αποσαφήνιση του θεσμικού πλαισίου ζητείται επιτακτικά υπό την απειλή του αντιεμβολιαστικού κινήματος. Στην Ελλάδα καταγραφή του φαινομένου δεν έχει γίνει. «Εάν αποτυπωθούν οι αντιεμβολιαστές στη χώρα μας σε νούμερα εκτιμώ ότι ο αριθμός θα είναι μικρός. Αυτό όμως που βλέπουμε να αυξάνεται είναι η ανάγκη των γονέων για περισσότερη ενημέρωση. Ερχονται μεν στο ιατρείο με το εμβόλιο στο χέρι, αλλά είναι διστακτικοί και ζητούν πρώτα να ενημερωθούν για την ασφάλειά του», σημειώνει η κ. Θεοδωρίδου. Ο κανόνας είναι ότι έχουν εμπιστοσύνη στον γιατρό τους και πείθονται, γεγονός που αυξάνει την ευθύνη των γιατρών και των υπηρεσιών να δώσουν επιστημονικά τεκμηριωμένες απαντήσεις στις ανησυχίες των γονέων. «Περισσότεροι από τους μισούς γονείς που βλέπω στο ιατρείο θα εκφράσουν ανησυχία και θα με ρωτήσουν εάν είναι ασφαλές το εμβόλιο», επισημαίνει από την πλευρά του ο κ. Νταλούκας. «Κάποιοι μάλιστα με ρωτάνε κάθε φορά που έρχονται για την ασφάλεια του εμβολίου παρά τις απαντήσεις μου. Αυτός ο σκεπτικισμός, εάν δεν αντιμετωπιστεί σωστά, μπορεί να μεταλλαχθεί σε πλήρη άρνηση».

Αντιγριπικός εμβολιασμός

Ο δισταγμός των γονέων για τα παιδικά εμβόλια έρχεται σε πλήρη αντίθεση με την πορεία που έχει ο αντιγριπικός εμβολιασμός. Αλλωστε, στο στόχαστρο των «αντιεμβολιαστών» που σπέρνουν τις αμφιβολίες είναι κυρίως τα παιδικά εμβόλια. Οπως ανέφερε στην «Κ» η παιδίατρος-λοιμωξιολόγος συνεργάτης του ΚΕΕΛΠΝΟ Ξανθή Δεδούκου, «η περυσινή περίοδος ήταν η καλύτερη σε ό,τι αφορά τον αντιγριπικό εμβολιασμό των τελευταίων ετών. Πέρυσι έως και τον Φεβρουάριο 2018 συνταγογραφήθηκαν περίπου 1.601.000 αντιγριπικά εμβόλια. Την περίοδο 2016-2017 είχαν συνταγογραφηθεί 1.133.000 εμβόλια και την προηγούμενη 924.000. Επιδόσεις-«ρεκόρ» για τη χώρα μας καταγράφηκαν και στην εμβολιαστική κάλυψη των επαγγελματιών υγείας με 24,9% στα νοσοκομεία και 40,2% στα κέντρα υγείας. Η πιο ενδεικτική περίοδος για τον ετήσιο αντιγριπικό εμβολιασμό είναι ο Οκτώβριος και ο Νοέμβριος. Οπως ανέφερε η κ. Δεδούκου, η εκτίμηση είναι ότι θα υπάρχει και εφέτος επάρκεια εμβολίων, με τις τρεις εταιρείες που διαθέτουν τα αντιγριπικά να διαβεβαιώνουν ότι έχουν «δεσμεύσει» για την ελληνική αγορά περισσότερα από 2.230.000 εμβόλια."|Αρθρο
Από την απληρωσιά στην αυτοκτονία.txt|"Από την απληρωσιά στην αυτοκτονία

«Κάποιους ανθρώπους η ανεργία και η απληρωσιά τούς φέρνει στα όρια...». Με τη φράση αυτή η πρόεδρος του σωματείου εργαζομένων στα σούπερ μάρκετ Καρυπίδη - πρώην Αρβανιτίδη, Νόπη Μουστακίδου, σχολίασε στην «Εφ.Συν.» την τραγική κατάληξη μιας 42χρονης συναδέλφου της που οδηγήθηκε στην αυτοχειρία την περασμένη εβδομάδα μη μπορώντας ν’ αντέξει άλλο τη φτώχεια, τον εμπαιγμό και την ανασφάλεια.

Σοκαρισμένη είναι η τοπική κοινωνία των Γιαννιτσών από την αυτοκτονία της εργαζόμενης στις επιχειρήσεις Καρυπίδη - πρώην Αρβανιτίδη, καθώς ήταν απλήρωτη επί δεκαπέντε μήνες, όπως άλλωστε και δεκάδες άλλοι συνάδελφοί της.

Το γεγονός αυτό, όμως, φαίνεται πως συνετέλεσε στην απόφαση να βάλει τέλος στη ζωή της.

«Τα όρια είναι διαφορετικά για κάθε άνθρωπο. Κάποιοι είναι πιο ευαίσθητοι, άλλοι είναι πιο απελπισμένοι...», έλεγαν συνάδελφοί της.

Η 42χρονη γυναίκα ζούσε με τον αδελφό της που φέρεται να κατέθεσε στις Αρχές ότι τον τελευταίο χρόνο παρουσίαζε συμπτώματα βαριάς κατάθλιψης.

Νωρίτερα ο ίδιος την είχε βρει αιμόφυρτη στο μπάνιο του σπιτιού τους, με τραύματα από μαχαίρι στους καρπούς και τον λαιμό.

Κοντά της βρέθηκε σημείωμα από το οποίο προέκυπτε η έντονη συναισθηματική φόρτιση στην οποία είχε περιέλθει.

«Η βαρβαρότητα δεν έχει τέλος», αναφέρει σε ανακοίνωσή του το σωματείο τους.

«Ο θάνατος της συναδέλφισσας, εργαζόμενης σε κατάστημα της “Καρυπίδης” στα Γιαννιτσά, είναι αποτέλεσμα αυτού του βάρβαρου συστήματος. Είναι αποτέλεσμα της πολιτικής που ακολουθεί και αυτή η κυβέρνηση και οι προηγούμενες που στηρίζουν το μεγάλο κεφάλαιο και οδηγούν σε απελπισία τους εργαζόμενους.

»Είναι αποτέλεσμα του αδιεξόδου στο οποίο έχουμε βρεθεί για πάνω από 1,5 χρόνο οι εργαζόμενοι της Καρυπίδης με την απληρωσιά, με το να βρισκόμαστε ανάμεσα στην ανεργία και την ομηρία από μέρους της επιχείρησης, με τον εμπαιγμό από την κυβέρνηση ότι έκανε τα πάντα για να μας “σώσει”.

»Δεν πήρε μέτρα προστασίας για εμάς, τους 1.400 εργαζόμενους, αφού πλέον ούτε το πενιχρό επίδομα επίσχεσης παίρνουμε ούτε επίδομα ανεργίας δικαιούμαστε. Επιπλέον, δεν τηρήθηκε Π.Δ. για τη διαδοχή, ώστε να μην πεταχτούμε στην ανεργία».

Η αντίδραση Νεφελούδη

Στο μεταξύ, εντύπωση προκαλεί η οργισμένη αντίδραση του γενικού γραμματέα του υπουργείου Εργασίας, Ανδρέα Νεφελούδη, που σχολίασε την τραγωδία με ανάρτησή του στο facebook ως εξής:

«Αυτοκτονία εγκλωβισμένης εργαζόμενης του Καρυπίδη στα Γιαννιτσά ήταν 15 μήνες απλήρωτη. Ακούει κανείς εισαγγελέας;

15 μήνες απλήρωτη. 170 μηνύσεις έχουν υποβληθεί σε βάρος του Καρυπίδη. Καμία αντίδραση.

Οι εργαζόμενοι απλήρωτοι και ο τύπος κυκλοφορεί ελεύθερος, «επενδύει» αλλού και να τα αποτελέσματα. Δικαιοσύνη ακούς;

Είναι τελικά η οφειλή δεδουλευμένων αποδοχών βλαπτική μεταβολή, κύριοι αδέκαστοι. Τι λέτε τώρα; Δικαιοσύνη ακούς;».

Ας σημειωθεί ότι την προηγούμενη εβδομάδα βγήκε μια ακόμη απόφαση ασφαλιστικών μέτρων από το Ειρηνοδικείο Θεσσαλονίκης που δικαιώνει τους εργαζόμενους για προσφυγή την οποία είχαν καταθέσει τον περασμένο Απρίλιο.

Ωστόσο, τα χρήματα που εντέλλεται το δικαστήριο να καταβληθούν ακόμη δεν έχουν δοθεί από την εταιρεία και σύμφωνα με την κυρία Μουστακίδου εξετάζονται τρόποι είσπραξης, ακόμη και το ενδεχόμενο κάποιας κατάσχεσης.

Οι εργαζόμενοι ανακοίνωσαν ότι θα συμμετέχουν την Κυριακή στην απεργιακή κινητοποίηση που έχουν προγραμματίσει οι εμποροϋπάλληλοι, στις 8.30 το πρωί στη διασταύρωση των οδών Τσιμισκή με Αριστοτέλους."|Αρθρο
Από την Πρωτοχρονιά στο Πάσχα.txt|"Από την Πρωτοχρονιά στο Πάσχα

Το αθησαύριστο χρονογράφημα του ποιητή Σωτήρη Σκίπη (1881-1952) πρωτοδημοσιεύθηκε τον Απρίλιο του 1933 στην εφημερίδα «Βραδυνή», τις μέρες που πέθαινε ο Καβάφης στην Αλεξάνδρεια.

Αναδημοσιεύθηκε στα 1949 και σε μετάφραση του σπουδαίου Ιταλού νεοελληνιστή Filippo Maria Pontani στο περιοδικό Idea της Ρώμης. Για τους αναγνώστες της «Καθημερινής», ενενήντα και παραπάνω χρόνια αργότερα, μερικά λόγια είναι εδώ απαραίτητα.

Την Πρωτοχρονιά του 1920, ο Αμεντέο Μοντιλιάνι θα τη γιορτάσει με τρεις Ελληνες φίλους του. Τρεις εβδομάδες μετά, θα πεθάνει από φυματιώδη μηνιγγίτιδα στο Hôpital de la Charité. Οταν τον σήκωσαν, βαριά άρρωστο πια και παραληρηματικό, από το κρεβάτι για να τον μεταφέρουν στο νοσοκομείο, το πορτρέτο του Μάριου Βάρβογλη στέγνωνε ακόμη στο καβαλέτο. Είναι το τελευταίο του έργο.

Ο Μοντιλιάνι γνώρισε και συγχρωτίστηκε με αρκετούς Eλληνες (και όχι μόνον εκείνους τους φίλους της τελευταίας του Πρωτοχρονιάς) και ο λόγος βρίσκεται στην πατρίδα του, Λιβόρνο, με την ανθηρή ελληνορθόδοξη κοινότητα των εμπόρων του δέκατου ένατου αιώνα.

Εκεί, ο Μιχαήλ, γιος του Ηπειρώτη εμπόρου Παναγιώτη Πάλλη, και αδελφός της λογίας Αγγέλικας Πάλλη-Bartolomei, θα διατελέσει μέχρι και δήμαρχος σε αυτό το λιμάνι της Τοσκάνης (1868-1869).

Εκεί, ο τόσο πάρωρα χαμένος ζωγράφος, των ιερών Εβραίων ο υιός, θα ακούσει τα ελληνικά και θα δει τα, τόσο κοντινά στα ιουδαϊκά, έθιμα του ορθόδοξου Πάσχα. Αλλά περισσότερα άλλοτε και σε άλλα συμφραζόμενα.

Ο Σκίπης είναι προσεκτικός και σχεδόν ακριβής στις λεπτομέρειες του κειμένου του, και ας μην ονοματίζει, καθώς είναι αυτόπτης μάρτυρας στο Παρίσι της δεκαετίας του 1910.

«Η πρώτη του ερωμένη» είναι η Καναδέζα Simone Thiroux – θα πεθάνει ένα χρόνο μετά τον Μοντιλιάνι, στο ίδιο νοσοκομείο και από την ίδια αρρώστια, και μαζί θα έχουν ένα νόθο τέκνο. «Η αμίλητη “ερωμένη” είναι η τραγική Ζαν Εμπιτέρν, αλλά εδώ ο Σκίπης κάνει ένα μικρό λάθος: δεν αυτοκτόνησε στο σπίτι του ζευγαριού, αλλά δύο ημέρες μετά τον θάνατο του ζωγράφου στο σπίτι των δικών της.

Ο κοινός τους τάφος στο νεκροταφείο Περ Λασέζ στο Παρίσι τη μνημονεύει με μεγάλη συγκίνηση: «Compagna Devota Fino All’ Estremo Sacrifizio» – σύντροφος πιστή μέχρις εσχάτων.

«Τον τελευταίο καιρό, στην ελληνική παρέα είχε προστεθεί ένας Εβραιοϊταλός ζωγράφος. Σκληρός κι ωραίος όπως ο Βύρων».

Oσο για τον αστυνομικό, τον επιφορτισμένο να περιφρουρεί τη μεταμεσονύχτια ησυχία του παρισινού άστεως, κατάγεται από την Κορσική αλλά και αυτός γνωρίζει από πασχάλια τροπάρια, αφού εκεί βρίσκεται το Καργκέζε, το ελληνόφωνο χωριό του νησιού. Και εδώ κλείνουμε αυτό το σύντομο εισαγωγικό σημείωμα και ευχόμαστε με τη σειρά μας, Καλό Πάσχα στους αναγνώστες της «Καθημερινής».

Πάσχα στο Παρίσι

Λοιπόν, και τη χρονιά αυτή μας βρήκε το Μεγαλοβδόμαδο κι ύστερα η Πασχαλιά σπουδαστές ανήσυχους στο Παρίσι. Ολη τη μέρα εξαφανισμένοι ο ένας από τον άλλο, στις σπουδές μας, στα Πανεπιστήμια, στα Ωδεία, και στις Καλλιτεχνικές Σχολές, εσμίγαμε από νωρίς το βράδυ στο Μονπαρνάς για να φάμε μαζί στα διάφορα βοεμικά μπιστρό: στου Περ-λαγκές, στης Μαντάμ Συλβί ή στης Μαντάμ Ροζαλί, που έκανε τα μακαρόνια σχεδόν όπως στην Ελλάδα, και βρίσκαμε γνήσιο κρασί κιάντι σε ψαθόπλεχτες ολόδροσες μποτίλιες. Κι ήμαστε βέβαιοι πως δε θα μείνουμε νηστικοί. Γιατί αν ο ένας είχε αργήσει να λάβη το μηνιαίο του από τον πατέρα του, ο άλλος δεν είχε βρει να πουλήσει κανένα καινούργιο ταμπλό του κι ο τρίτος είχε χάσει το μάθημα των Ελληνικών που έδινε στον Σουηδό με τα ξανθά μαλλιά, εκεί την τελευταία στιγμή θα γινόταν έρευνα στις τσέπες και θα μαζευόντουσαν οι πενταροδεκάρες για να συμπληρώσουν το τεράστιο ποσό του ενός φράγκου και είκοσι-πέντε centimes που κόστιζε το diner του compris.

Και τώρα φαγωμένοι, ευχαριστημένοι, ήσυχοι ως αύριο το πρωΐ που θα ξανάρχιζε η φοβερή βιοπάλη, τραβούσαμε για το Closerie des Lilas, το καφενείο που γνώρισε δοξασμένες ημέρες και νύχτες με τους συντρόφους των Vers et Proses του πρίγκηπος των ποιητών Paul Fort, ποιητές και καλλιτέχνες με μαύρες πλατύγυρες ρεμπούπλικες α λα Ρέμπραντ ριχμένες επάνω στις πλούσιες κόμες τους και με γραβάτες κυματίζουσες στον άνεμο.

Στην ελληνική παρέα, από καιρό σε καιρό επροστίθετο και κανένας ξένος, γάλλος του midi, ισπανός ή ιταλός, φίλος ενός, για να γίνει γλήγορα όλων μας, ή καμιά μιντινέττα, φίλη ενός, για να γίνη γλήγορα κι αυτή… Ας φάω τη γλώσσα μου!

«Στο ξενοδοχείο που έμεινα είχα γνωρίσει την πρώτη του ερωμένη, μιά άνοστη αλήθεια, ξανθόμαλλη Καναδέζα, που είχε μαρτυρήσει όμως μαζί του».

Τον τελευταίο καιρό, στην ελληνική παρέα είχε προστεθεί ένας Εβραιοϊταλός ζωγράφος. Σκληρός κι ωραίος όπως ο Βύρων. Είχε κάτι το αγέρωχο και το περιφρονητικό στη μορφή του, που μου ήταν αποκρουστικό. Τον συνόδευε πάντα σιωπηλή, υποταχτική, μοιρολατρική, λυπημένη, ως πρόβατον στη σφαγή, μ’ ένα σώμα λεπτό, φως-maigre κι ένα κεφαλάκι εικόνας Μποτιτσέλι, η ερωμένη του, όπως συνοδεύει τον άνθρωπο, κάτω από φεγγάρι, η ίδια του η σκιά.

Τον αντιπαθούσα τον Εβραιοϊταλό ζωγράφο, γιατί στο ξενοδοχείο που έμεινα είχα γνωρίσει την πρώτη του ερωμένη, μια άνοστη αλήθεια, ξανθόμαλλη Καναδέζα, που είχε μαρτυρήσει όμως μαζί του και που φθισική τώρα, εδούλευε απεγνωσμένα για να συντηρήσει το παιδί τους. Κι όμως με πόση τρυφερότητα, με πόση ερωτική λαχτάρα, με πόσο θαυμασμό δε μιλούσε για το θύτη της. Ηταν περήφανη για τον έρωτά της προς αυτόν. Τον θεωρούσε μεγάλο καλλιτέχνη. Τον επίστευε σα Θεό. Κι η άλλη, που την αντικατέστησε, τα ίδια. Ενώ ήξερε κι αυτή τι την περίμενε! Ηταν υπνωτισμένη, αφιονισμένη μαζί του.

Κι ύστερα είχε κι άλλα ελαττώματα. Επινε φοβερά. Αδειαζε ολόκληρες μποτίλιες κρασιού. Η πρώτη του δουλειά, σαν έμπαινε στο μπιστρό, ήταν να κάνει έρευνα στην κάβα του και να διαλέξει, μέσα από τη σκόνη και τις αράχνες, τα πιο πολύχρονα κρασιά, τα μποτιλιασμένα και σφραγισμένα με κίτρινα ή μαύρα κεριά επάνω απ’ τους φελλούς των. Κι όταν μεθούσε πια δεν ήξερε τι έκανε. Τσακωνότουν με τους θαμώνες του μαγαζιού και τους πετούσε στα κεφάλια τους τις μποτίλιες. Το ίδιο έκανε και με τη σιωπηλή, την αμίλητη ερωμένη του, που τότε πια γινότουν τίγρις κι άρπαζε κι αυτή ό,τι έβρισκε μπροστά της και του το πετούσε στο κεφάλι. Κι ύστερα έκαναν πάλι αγάπη και βγαίναν από το μπιστρό αγκαλιασμένοι σα να μην είχε συμβεί τίποτε.

Τέτοιος επικίνδυνος τύπος δεν ήταν πολύ επιθυμητός στη συντροφιά μας, γιατί κανείς ποτέ δεν ήξερε πώς μπορούσε να τελειώσει. Η αλήθεια είναι πως για μας τους ρωμιούς αισθανότουν μια ξεχωριστή συμπάθεια και πως όλο του το μίσος στρεφότουν προς τους Γάλλους, γιατί τον επείραζαν μερικοί απ’ αυτούς και πολλές φορές τον ωνόμαζαν sal métèque. Ο Εβραιοϊταλός ζωγράφος, μόλις άκουγε τη βρισιά αυτή, γινότουν θηρίο. Μπορούσε να τα βάλει αστόχαστα με σαράντα. Να τους πετάξει καρέκλες, να τους ματώσει με σπασμένα γυαλιά. Πού την έβρισκε τέτοια δύναμη; Ενας φθισικός, που κάθε πρωί εγέμιζε λεκάνες από αιμοπτύσεις;

Το θηρίο αυτό εδαμαζότουν από δυο μόνο πράγματα: από την απαγγελία στίχων του Μαλλαρμέ, ή από την αυτοσχέδια εκτέλεση ενός τροπαρίου της Μεγάλης Παρασκευής και του «Χριστός Ανέστη». Τότε το πρόσωπό του εσυσπάτο νευρικά, το χέρι του ακολουθούσε τη μελωδία κι έβγαζε από το στόμα κάτι άναρθρες, μουγγές φωνές για να εκφράσει μ’ αυτές τον ακράτητο θαυμασμό του.

Κι ήταν αλήθεια εκείνη τη νύχτα του Μεγάλου Σαββάτου. Νοσταλγοί της πατρίδας, καθισμένοι σ’ ένα πάγκο της Avenue de l’ Observatoir, τραγουδούσαμε κάτω από τις φρεσκοφύλλωτες τεράστιες καστανιές το «Αι γενεαί πάσαι» και το «Χριστός Ανέστη». Κι είταν τόσο αρμονισμένες, τόσο ταιριασμένες οι νεανικές τότε φωνές μας, κι ήταν τόσο κατανυχτική, μυστικιστική η μελωδία των κομματιών, που αργοπορημένοι φραντσέζοι διαβάτες σταματούσαν για να την ακούσουν στις γωνιές κι οι γρίλιες των ψηλών σπιτιών άνοιγαν και κεφαλάκια γυναικεία τα γέμιζαν για πολλές στιγμές σα γλάστρες με λουλούδια. Ως κι αυτός ο agent de police που εφρουρούσε εκεί για ν’ απαγορεύει τα άσματα, μας επλησίαζε σχεδόν δειλά και μας έλεγε μ’ ευγένεια:

Το θηρίο αυτό εδαμαζότουν από δυο μόνο πράγματα: από την απαγγελία στίχων του Μαλλαρμέ, ή από την αυτοσχέδια εκτέλεση ενός τροπαρίου της Μεγάλης Παρασκευής και του «Χριστός Ανέστη».

Κύριοι, η μελωδία του τραγουδιού είναι υπέροχη. Αλλά οφείλω να σας υπενθυμίσω πως απαγορεύεται.

Και μόλις σταματούσαμε, μας επρόσθετε συγκινημένα:

– Μου θυμίζει κάποιες δικές μας. Της μακρινής πατρίδας μου… Του αγαπημένου νησιού μου…

– Μας επιτρέπετε να ρωτήσουμε ποιο είναι το νησί σας;

Κι αυτός, βάζοντας το χέρι στο πηλίκιό του και χαιρετώντας στρατιωτικά, έλεγε περήφανα:

– Η Κορσική!

Και μόλις έστρεφε να φύγει και τα βήματά του απομακρυνόντουσαν στη σιγαλιά της νύχτας σα γνώριμοι ρυθμοί, εμείς ξαναρχίζαμε σε χαμηλότερες νότες:

– Χριστός Ανέστη εκ νεκρών…

Την ίδια χρονιά εγύρισα στην Αθήνα, μα ο νους μου επετούσε στους φίλους του Παρισιού και σ’ αυτόν τον Εβραιοϊταλό ζωγράφο, που είχα ιδεί στο μεταξύ πολλά έργα του κι είχα αρχίσει να συμφιλιώνουμαι νοερώς μαζί του, γιατί ο καλλιτέχνης μέσα μου έσωσε τον άνθρωπο. Oταν μια μέρα, διαβάζοντας μια εφημερίδα του Παρισιού, βλέπω πως ο Εβραιοϊταλός ζωγράφος, ο θαυμαστής των τροπαρίων μας, έπειτα από μια δυνατή αιμόπτυσή του στο εργαστήρι του, έμεινε στον τόπο, και πως η δυστυχισμένη ερωμένη του που τον περίμενε ανήσυχη όπως πάντα ακουμπισμένη στο παράθυρο του έκτου πατώματος του apartment της, μόλις είδε να βγάζουν από το ταξί το πτώμα του, έπεσε στο δρόμο και σκοτώθηκε.

Ο Εβραιοϊταλός αυτός, ο ανήσυχος και ταραχώδης φίλος της νεότητός μας, ήταν ο Μοντιλιάνι, ένας από τους δυο τρεις θεμελιωτές της σύγχρονης τέχνης."|Αρθρο
Για ποια ελληνική αγροτική παραγωγή μιλάμε;.txt|"Για ποια ελληνική αγροτική παραγωγή μιλάμε;

Του Νάσου Χρυσίνα

Μιλάμε πολλές φορές υπερηφάνως για την πρωτογενή παραγωγή στην Ελλάδα αγνοώντας τα βασικά τα οποία οι επαγγελματίες της γης ξέρουν καλύτερα απ΄ τον καθένα. Οι περισσότεροι που δεν ανήκουν στον αγροτικό χώρο έχουν μια βαθιά άγνοια των σύγχρονων δεδομένων συνοψίζοντας τις όποιες γνώσεις τους στο δίπτυχο ""επιδοτήσεις"" και ""παραδοσιακοί καλλιεργητές"".

Δεν είναι όμως έτσι.

Πόσοι γνωρίζουν για παράδειγμα την τιμή ενός φακέλου 1000 σπόρων τομάτας οι οποίες προορίζονται για την παραγωγή μισού στρέμματος θερμοκηπίου κατά τη διάρκεια μιας καλλιεργητικής περιόδου;

Ας δεχτούμε ως δεδομένο πως εδώ και χρόνια έχουμε ξεφύγει από την παραδοσιακή μορφή καλλιέργειας και όπως και οι άλλοι συνάδερφοι μας στο εξωτερικό έχουμε εισέλθει σε μια νέα αγροτική εποχή.

Για να καταφέρει ο σύγχρονος αγρότης παγκοσμίως να παράγει, πρέπει να κάνει χρήση πολλών υπηρεσιών και εφοδίων τα οποία στο παρελθόν φάνταζαν μη απαραίτητα και τα οποία συνδιαμορφώνουν το τελικό κόστος των προϊόντων.

Από τα ""αγροεφόδια"" αυτά εξαρτόμαστε όλοι οι παραγωγοί. Δεν είναι δυνατόν να παράξεις χωρίς σπόρους για παράδειγμα ή χωρίς καύσιμα. Είναι αδύνατον να καλλιεργήσεις χωρίς τρακτέρ ή χωρίς ανταλλακτικά γι΄ αυτό.

Ας κάνουμε λοιπόν πρόχειρη παράθεση των σύγχρονων βασικών συντελεστών παραγωγής, για τα οποία ελάχιστοι μιλούν και ακόμη λιγότεροι κατέχουν, αναφέροντας κατά περίπτωση και τις Χώρες από τις οποίες κατά κύριο λόγο τα προμηθευόμαστε, για να ξέρουμε στην δική μας περίπτωση που περίπου βρισκόμαστε.

- Σπόροι - εισαγόμενοι σχεδόν στο σύνολο τους... (Ολλανδία, ΗΠΑ, Ιαπωνία, Ισραήλ, Ιταλία, Γαλλία)

- Φυτοχώματα - εισαγόμενα (Λιθουανία, Γερμανία, Ολλανδία, Φινλανδία)

- Αγροτικά μηχανήματα και παρελκόμενα - εισαγωγής (Ιταλία, Γερμανία, Ολλανδία, ΗΠΑ)

- Αυτοματισμοί και συστήματα ελέγχου περιβάλλοντος - εισαγωγής (Γερμανία, Γαλλία, Ιταλία)

- Υδροπονικός εξοπλισμός - εισαγωγής (Ολλανδία)

- Αντλητικά συγκροτήματα - εισαγωγής (Γερμανία, Ιταλία, Δανία)

- Επαγγελματικά οχήματα και άλλα μέσα μεταφοράς - εισαγόμενα (Γερμανία, Ιταλία, Ιαπωνία)

- Λιπάσματα - εισαγωγής (Γερμανία, Ισραήλ, Ιταλία, ΗΠΑ)

- Φυτοπροστατευτικά προϊόντα - εισαγωγής (Γερμανία, ΗΠΑ)

- Τεχνικός εξοπλισμός όπως εργαλεία κα. στο σύνολο τους εισαγωγής (Ιαπωνία, ΗΠΑ, Γερμανία)

- Θερμοκήπια κατά ένα μεγάλο μέρος εισαγωγής (Ολλανδία, Ισραήλ, Γαλλία, Ιταλία)

- Δίχτυα σκίασης εισαγωγής (Ιταλία, Ισραήλ)

- Υλικά συσκευασίας κατά ένα μεγάλο μέρος εισαγόμενα από διάφορες Χώρες

- Αρδευτικός εξοπλισμός ευτυχώς κατά ένα μεγάλο μέρος Ελληνικός

- Καύσιμα, λιπαντικά και άλλα αναλώσιμα - εισαγωγής

- Ζυγοί, εκτυπωτικά μηχανήματα, συσκευαστήρια, ψυγεία ως επι το πλείστον εισαγωγής από διάφορες Χώρες

- Ζωοτροφές οι περισσότερες από άλλες Χώρες εκτός Ελλάδος

- Αμελκτικός εξοπλισμός εισαγωγής (Ιταλία, Ολλανδία, Γαλλία)

- Ζωικό κεφάλαιο αναπαραγωγής σχεδόν στο σύνολό του εισαγόμενο. (Ιταλία, Ολλανδία, Γαλλία, Ισπανία)

- Μηχανολογικός εξοπλισμός παστερίωσης, τυροκομίας και επεξεργασίας γάλακτος εισαγόμενος από διάφορες Χώρες

- Εξοπλισμός ελαιοτριβείων (Ιταλία)

- Ηλεκτρικό ρεύμα ως επί το πλείστον εγχώριο

- Μισθωτή εργασία κατά αποκλειστικότητα σχεδόν από μετανάστες. (Αλβανία, Πακιστάν, Ινδία, Βουλγαρία, Πολωνία, Ρουμανία, Αίγυπτος, Ιράκ)

Για κάθε ευρώ που λαμβάνουν από την πώληση των προϊόντων τους οι Έλληνες παραγωγοί τα 90 και πλέον ευρωλεπτά είναι δεδομένο πως φεύγουν εκτός Ελλάδος.

Είναι κάτι παραπάνω από εύλογο να συμπεράνει κανείς πως σχεδόν οι μόνοι σοβαροί συντελεστές εγχώριας παραγωγής είναι τελικά οι ίδιοι οι αγρότες, η γη, το νερό, η ατμόσφαιρα και ο ήλιος. Αυτά όμως τα διαθέτουν οι πάντες.

Αρκούν αυτά για να μας κάνουν ανταγωνιστικούς ή έστω υπολογίσιμους; Μας δίνουν αυτά που έχουμε έστω και ένα μικρό προβάδισμα εξασφαλίζοντας έστω και μια μικρή προοπτική για το μέλλον;

Πιθανόν να φτάσει κανείς στο συμπέρασμα πως είμαστε χαμένοι από χέρι...

Όλη η αγορά των προμηθειών έχει ήδη καταληφθεί από δυνατούς παγκόσμιους παίκτες. Σε μεγάλο βαθμό θα έχει δίκιο.

Άρα δεν υπάρχει καμία προοπτική;

Θα επιχειρήσω να δώσω μια απάντηση/παράδειγμα προς μίμηση. Η περίπτωση ανάπτυξης που ταιριάζει περισσότερο στην θέση μας είναι αυτή του Ισραήλ. Πριν το 1960 το Ισραήλ ""παρήγαγε"" μόνο πέτρες και άμμο. Το νερό τους μετά βίας έφτανε για να πιούν οι άνθρωποι, ενώ για τις καλλιέργειες δεν επαρκούσε ούτε κατά διάνοια. Ήλιος καυτός σχεδόν όλο τον χρόνο και καλλιεργήσιμες εκτάσεις άνευ αξίας αναφοράς.

Σήμερα καταφέρνουν να παράγουν στην άμμο κάτω από υπερσύγχρονα θερμοκήπια και ειδικά δίχτυα σκίασης τα οποία κρατούν τα παθογόνα έντομα μακριά από την καλλιέργεια, αφήνοντας μόνο μέρος της ηλιακής ακτινοβολίας να εισέλθει! Παράγουν τα πάντα. Από πιπεριές μέχρι ρόδια και... σουλτανίνα. Το νερό τους προέρχεται από την θάλασσα μέσω επεξεργασίας μονάδων αφαλάτωσης.

Η έμφαση όμως δεν δίνεται μόνο στην παραγωγή βρώσιμων ειδών. Τα λεφτά και το μέλλον βρίσκονται στα αγροεφόδια και εκεί έχουν επικεντρώσει τις προσπάθειες τους. Μιας και στους Έλληνες δεν αρέσει να σκάβουν, μήπως πρέπει να παραδειγματιστούμε;

5 γραμμάρια σπόρος υβριδίου τομάτας (δηλαδή 1000 σπόροι) κοστίζει περί τα 260 Ευρώ. Το 1 κιλό δηλαδή στοιχίζει 52.000 Ευρώ την ίδια στιγμή που ένα κιλό χρυσού 24k σήμερα αξίζει 31.800 Ευρώ. Μια μέση θερμοκηπιακή μονάδα στην Κρήτη έκτασης 10 στρεμμάτων χρειάζεται τον χρόνο 40.000 + 4.000 (οι απώλειες) για σπόρους. Δηλαδή 11.440 Ευρώ.

-Πόσοι από αυτούς τους σπόρους παράγονται στην Ελλάδα;

-Μηδέν!

-Όλοι σχεδόν εισάγονται!

-Μήπως πρέπει να το ξανασκεφτούμε;

Το Ισραήλ είναι μια από τις λίγες ηγέτιδες δυνάμεις στην ταχέως εξελισσόμενη και πολλά υποσχόμενη αγορά της σποροπαραγωγής υβριδίων τα οποία χρησιμοποιούν εκατομμύρια αγρότες σε όλο τον κόσμο. Είναι κορυφαίοι στην τεχνολογία διαχείρισης υδάτινων πόρων και αφαλάτωσης. Είναι ανερχόμενη δύναμη στην παραγωγή εξειδικευμένων λιπασμάτων, ωφέλιμων εντόμων που χρησιμοποιούνται στην βιολογική γεωργία, στα σύγχρονα θερμοκήπια, στα διχτυοκήπια, στις τεχνολογίες ελέγχου περιβάλλοντος κτλ.

Το μέλλον είναι στην παραγωγή προϊόντων έντασης τεχνολογίας και όχι στην κατ΄ αποκλειστικότητα βασική πρωτογενή παραγωγή.

Μπορούμε να ακολουθήσουμε το παράδειγμά τους έστω και στο ελάχιστο ή θα συνεχίσουμε το δικό μας αντιπαράδειγμα;

Έχει μέλλον η παραγωγή χιλιάδων τόνων σκληρού σίτου;

Μπορούμε να μάθουμε από τους επιτυχημένους του σήμερα οι οποίοι ούτε καν υπήρχαν πριν μερικά χρόνια;

Τα ερώτημα αφορούν και τους Έλληνες καλλιεργητές, αλλά κυρίως την πολιτική τάξη.

Προέχει όμως η πρακτική αποτίμηση της θέσης που βρισκόμαστε χωρίς ξεσπάσματα φαντασιοπληξίας και ανύπαρκτου μεγαλείου.

Υ.Γ Αφήνω επίτηδες εκτός αναφοράς τις επιδοτήσεις από την ΕΕ τις οποίες λαμβάνει μεγάλο μέρος των παραγωγών, (όχι όλοι έτσι όπως νομίζουν οι περισσότεροι) καθότι δεν υπολογίζονται ως συντελεστής παραγωγής, αλλά ως επίδομα προοριζόμενο να τους κρατήσει σε αυτή την δύσκολη εργασία."|Αρθρο
Δήμοι και τουρισμός.txt|"Δήμοι και τουρισμός

Θεμιτό είναι το αίτημα των δημάρχων τουριστικών προορισμών της χώρας, οι οποίοι ζητούν να πηγαίνει στα ταμεία των δήμων ένα σημαντικό ποσοστό από τα τέλη κρουαζιέρας ή τον φόρο διαμονής. Οι δήμοι γνωρίζουν ποιες είναι οι ανάγκες τους και –ελπίζει κανείς– πώς θα βελτιώσουν τις υποδομές τους, προκειμένου να προστατεύσουν τη φήμη του τόπου τους ως προορισμού."|Αρθρο
Ενα Μουσείο για το μέλλον.txt|"Ενα Μουσείο για το μέλλον

Εμβληματικά έργα, όπως η ανακαίνιση και επέκταση του Εθνικού Αρχαιολογικού Μουσείου, λειτουργούν ως πολλαπλασιαστές ανάπτυξης και ακτινοβολίας για τη χώρα. Πολύ περισσότερο όταν τέτοια τοπόσημα εγκαθίστανται σε περιοχές τραυματισμένες από χρόνια εγκατάλειψη. Η προώθηση της αναγέννησης του Μουσείου είναι επένδυση στο μέλλον."|Αρθρο
Επικαιροποιήθηκε το έκτακτο καιρικό δελτίο Έρχεται πτώση θερμοκρασίας και καταιγίδες - Πού θα είναι έντονα τα φαινόμενα.txt|"Επικαιροποιήθηκε το έκτακτο καιρικό δελτίο: Έρχεται πτώση θερμοκρασίας και καταιγίδες - Πού θα είναι έντονα τα φαινόμενα

Το Έκτακτο Δελτίο Επιδείνωσης Καιρού που εκδόθηκε στις 28-09-24/1200C, επικαιροποιείται σύμφωνα με τα τελευταία προγνωστικά στοιχεία. Επισημαίνεται πως δεν υπάρχουν διαφοροποιήσεις από το αρχικό δελτίο.

Πιο συγκεκριμένα, μεταβολή του καιρού προβλέπεται στη χώρα μας την Κυριακή (29-09-2024) και μέχρι τη Δευτέρα (30-09-2024) με πολύ ενισχυμένους ανέμους, αισθητή πτώση της θερμοκρασίας και με κατά τόπους ισχυρές βροχές και καταιγίδες.

Πιο αναλυτικά:

Α. Θυελλώδεις βορειοδυτικοί άνεμοι εντάσεως 7 με 8 και πρόσκαιρα τοπικά 9 μποφόρ, θα πνέουν από το μεσημέρι της Κυριακής στο Ιόνιο και τα δυτικά ηπειρωτικά και από το απόγευμα στην κεντρική Μακεδονία, τις Σποράδες, την ανατολική Θεσσαλία, τη Στερεά, την Εύβοια, την περιοχή των Κυθήρων και της Κρήτης. Επισημαίνεται πως και στις υπόλοιπες περιοχές οι άνεμοι θα είναι πρόσκαιρα ενισχυμένοι.

Σταδιακή εξασθένηση των ανέμων προβλέπεται από το μεσημέρι της Δευτέρας (30-09-2024).

Β. Ισχυρές βροχές και καταιγίδες θα σημειωθούν από το απόγευμα της Κυριακής (29-09-2024) μέχρι και τις πρώτες πρωινές ώρες της Δευτέρας (30-09-2024) στα βορειοανατολικά τμήματα της χώρας και πιο συγκεκριμένα στην ανατολική Μακεδονία, τη Θράκη και το βορειοανατολικό Αιγαίο.

Γ. Πτώση της θερμοκρασίας αναμένεται την Κυριακή (29-09-2024) στη Μακεδονία, την Ήπειρο και τα νησιά του Ιονίου και τη Δευτέρα (30-09-2024) σε όλη τη χώρα, η οποία θα είναι της τάξεως των 6 με 8 βαθμών Κελσίου. Ενδεικτικά σημειώνεται πως η θερμοκρασία τη Δευτέρα δεν θα ξεπεράσει στη Θεσσαλονίκη τους 21 βαθμούς και στην Αθήνα τους 24 με 25 βαθμούς Κελσίου.

Περισσότερες λεπτομέρειες για την εξέλιξη του καιρού στα τακτικά και έκτακτα δελτία καιρού, στην ιστοσελίδα της ΕΜΥ (www.emy.gr). Η επικαιροποίηση των προγνώσεων θα γίνεται ανά δωδεκάωρο."|Αρθρο
Η «φωτιά» του χειμώνα έκαψε ό,τι είχε απομείνει.txt|"Η «φωτιά» του χειμώνα έκαψε ό,τι είχε απομείνει

Βγαίνοντας από τον Πύργο το φωτεινό ανοιξιάτικο τοπίο σε ξεγελάει. Αρκεί όμως να διανύσεις λίγα χιλιόμετρα για να αντικρίσεις τα κατάμαυρα βουνά, για να συνειδητοποιήσεις ότι οκτώ μήνες μετά η καταστροφή είναι ακόμα εδώ. Για τη Φύση αλλά και τους ανθρώπους.

Σε μικρή απόσταση από την πόλη βρίσκεται το χωριό Σαλμώνη. Επτακόσιοι κάτοικοι. 77.000 ρίζες ελιές, 170.000 στρέμματα πορτοκαλιές, αυτή ήταν η περιουσία, από αυτά ήταν το εισόδημά τους. Η Σαλμώνη δεν έγινε διάσημη την περίοδο των πυρκαγιών, αλλά είναι ένα από τα πολλά χωριά της Ηλείας που μετράει ακόμα τις πληγές του οι οποίες όπως φαίνεται θα αργήσουν να κλείσουν.

Εργασίες χωρίς χρήματα

Αν αγναντέψεις από τον λόφο στην άκρη του χωριού, μπορείς να διακρίνεις όλα τα σπίτια, αυτά που σώθηκαν και αυτά που κάηκαν. Δεν υπάρχουν πια δέντρα να κρύβουν τίποτα, να κάνουν σκιές και τα ζώα κουρνιάζουν κάτω από τα αυτοκίνητα. «Τουλάχιστον έχει μεγαλώσει πολύ το χορτάρι» λέω, αφελώς όπως αποδεικνύεται. «Ναι, έχει μεγαλώσει τόσο πολύ που δεν μπορούμε να καθαρίσουμε τις ελιές», μου απαντά ο κ. Θανάσης Παναγόπουλος που έχει αναλάβει την «ξενάγησή» μου στο χωριό. Αφορμή για τη «γνωριμία» μας στάθηκε το περιστατικό με το τρακτέρ του που κάηκε στη μάχη με τις φωτιές. Βοήθησε να σωθεί η περιουσία των άλλων, χάθηκε η δική του. Ομως δεν ήταν ασφαλισμένο για φωτιά, άρα δεν προβλέπεται αποζημίωση.

Εχει περίπου 1.000 ρίζες ελιές και οι 700 του κάηκαν στη φωτιά του περυσινού καλοκαιριού. Οι γεωπόνοι του υπουργείου τούς είπαν να μην αγγίξουν τίποτα πριν περάσει κάποιος να δει τις ζημιές. Πριν από τρεις ημέρες λοιπόν ο εντεταλμένος γεωπόνος επιθεώρησε το κτήμα του. «Αυτές να τις κόψεις, αυτές να τις αφήσεις, αυτές να τις κλαδέψεις», έδωσε εντολές. Θα γυρίσει να επιβλέψει αν έγιναν όσα παρήγγειλε και μετά θα καθορίσει την αποζημίωση. «Και πού θα βρω τα λεφτά να κάνω εγώ τις εργασίες;» αναρωτιέται.

Ξερές πορτοκαλιές

Επειδή όμως «ενός κακού μύρια έπονται», εκτός από τη φωτιά του καλοκαιριού, ήρθε και η «φωτιά» του χειμώνα και αποτέλειωσε ό,τι είχε αφήσει η πρώτη. Τον περασμένο Φεβρουάριο έπιασε παγετός, το θερμόμετρο ήταν στους -8 βαθμούς Κελσίου για περισσότερες από τρεις ημέρες και έτσι καταστράφηκαν και οι πορτοκαλιές. Στον παγετό συνέβαλε η καταστροφή που είχε γίνει από τις πυρκαγιές, μου λέει ο κ. Παναγόπουλος. «Ξέρεις, το πεύκο κρατάει ζέστη και δροσιά. Αμα υπήρχαν δέντρα στα βουνά και ο κάμπος θα ήταν προφυλαγμένος».

Περπατάμε σε ένα χωματόδρομο. Αριστερά και δεξιά κατεστραμμένες πορτοκαλιές, στο βάθος του ορίζοντα το καμένο δάσος. «Δεν σου κάνει ψυχή να πας στο χωράφι», σχεδόν μουρμουρίζει. «Κοίτα άρχισαν να βγάζουν φυλλαράκια» μου δείχνει. «Για να δώσουν καρπό όμως θα περάσουν δυο χρόνια, αν βέβαια είναι καλός ο καιρός», προσθέτει. Αυτό σημαίνει ότι τα επόμενα χρόνια δεν θα υπάρχει καθόλου εισόδημα για πολλούς στο χωριό, αφού οι περισσότεροι είχαν ελιές και πορτοκάλια. «Μας είπαν ότι θα παγώσουν τα δάνεια που είχαμε για 2,5 χρόνια. Εκανα την αίτηση στην τράπεζα, την ενέκριναν, αλλά ακόμα πληρώνω δόσεις». Ο κ. Παναγόπουλος με κοιτάζει σαν να περιμένει από μένα να εξηγήσω το παράλογο.

Εχουμε καθήσει πια στο καφενείο του σταθμού του τρένου που ενώνει την Ολυμπία με τον Πύργο, το «στέκι» των κατοίκων του χωριού. Εκεί βρίσκονται πολλοί που ασχολούνται με το γνωστό ελληνικό σπορ, την ανταλλαγή κερασμάτων -μπίρα σε ποτήρι του κρασιού εν προκειμένω- μετά πολιτικής συζήτησης, διανθισμένης με φωνές και αφορισμούς. Ξεχωρίζω προβλήματα που απλά βγήκαν στην επιφάνεια ή επιδεινώθηκαν με τις φωτιές, αλλά σίγουρα υπήρχαν και πριν από αυτές. Για παράδειγμα, δεν υπήρχαν ανεμομείκτες στα περιβόλια με τα πορτοκάλια, που αρδεύονται με ανοιχτά αυλάκια, ενώ όταν δημιουργήθηκε ένας συνεταιρισμός στο χωριό, κανένας δεν πήγε να γραφτεί.

Οι αποζημιώσεις

«Δεν έχετε πάρει κάποια αποζημίωση;» ρωτάω, γνωρίζοντας ότι σύμφωνα με τις ανακοινώσεις κάποια χρήματα έχουν καταβληθεί. Εχει δοθεί, έναντι, ένα ποσό της τάξης των 2.000 ευρώ στον καθένα -ανάλογα με τη δήλωση που έκανε- για τις καταστροφές στα δέντρα. Ομως, επειδή κανείς δεν ξέρει αν η τελική αποζημίωση θα είναι μικρότερη, οπότε μπορεί να χρειαστεί να επιστρέψουν χρήματα, πολλοί δεν αγγίζουν το ποσό που βρίσκεται κατατεθειμένο στην τράπεζα.

Τα 3.000 ευρώ στην αρχή ήταν καλά, ζεστά λεφτά στην τσέπη χωρίς δικαιολογητικά και μπερδέματα. «Κάποιο τέτοιο βοήθημα χρειάζεται και τώρα» λέει ο κ. Νίκος Γεωργιτσόπουλος που όμως δεν έχει λύση για μετά. Εγκαταλείπω τη συντροφιά αποκαρδιωμένη. «Είναι λοιπόν αδιέξοδο;» αναρωτιέμαι.

«Ενα σχέδιο που να εμπνεύσει τους πολίτες»

Ο δήμαρχος Πύργου κ. Μάκης Παρασκευόπουλος εξηγεί ότι η καταστροφή μπορεί και πρέπει να γίνει η αρχή για διαρθρωτικές αλλαγές στον νομό. «Η βοήθεια αφορά την ανακατασκευή των σπιτιών και την αποζημίωση για τα δέντρα που κάηκαν», τονίζει στην «Κ». «Δεν μιλάει κανείς όμως για το τι θα κάνει αυτός ο κόσμος, για το πού θα δουλέψει και κυρίως γι’ αυτό που χρειάζεται η Ηλεία, η οποία βρίσκεται στις τελευταίες θέσεις ανάπτυξης στη χώρα, δηλαδή έργα υποδομής και ανάπτυξης. Δεν έχει σύγχρονο δίκτυο μεταφορών, αεροδρόμιο, οδικούς και σιδηροδρομικούς άξονες. Πολλές πόλεις δεν διαθέτουν βιολογικούς καθαρισμούς, τα απορρίμματα του νομού καταλήγουν σε χωματερές και έχει πάνω από 20.000 αυθαίρετα. Είναι ανάγκη λοιπόν να υπάρξει χωροταξικός σχεδιασμός και κτηματολόγιο, να δοθούν κίνητρα για ποιοτική τουριστική ανάπτυξη και ποιοτικά αγροτικά και κτηνοτροφικά προϊόντα. Χρειάζεται ένα σχέδιο που θα εμπνεύσει τους πολίτες να συμμετέχουν ενεργά σε όλες τις προσπάθειες»."|Αρθρο
Η μάχη των ανθρώπων με τα τέρατα.txt|"Η μάχη των ανθρώπων με τα τέρατα

Του Χρήστου Χωμενίδη

""Θα μπείτε ως επιβάτες στα αεροπλάνα. Μόλις απογειωθούν, θα μπουκάρετε στα κόκ-πιτ. Θα εξουδετερώσετε τους πιλότους, θα πιάσετε τα πηδάλια και θα τα οδηγήσετε καταπάνω στους Δίδυμους Πύργους, στο Πεντάγωνο και στον Λευκό Οίκο. Θα πυρπολήσετε την καρδιά της Αμερικής!"" ""Καταπληκτικό! Εμείς όμως πώς θα διαφύγουμε μετά;""

Με το ""εμείς πώς θα διαφύγουμε μετά;"", η συζήτηση θα είχε λήξει. Η ιδιοφυής στην απλότητά της έμπνευση θα είχε πέσει στο κενό. Ο αρχηγός θα έπρεπε να σχεδιάσει άλλο χτύπημα, το οποίο αφενός να βάζει φωτιά στα μπατζάκια του εχθρού, αφετέρου να δίνει -λίγες έστω- πιθανότητες στα παλληκάρια του να τη βγάλουν καθαρή.

Έτσι συνέβαινε σε όλα σχεδόν τα ανατρεπτικά, ριζοσπαστικά, εμπρηστικά κινήματα του παρελθόντος. Και οι πιό αποφασισμένοι και οι πιό ατρόμητοι μαχητές τής οποιασδήποτε ιδέας, από την εθνική απελευθέρωση μέχρι την κοινωνική δικαιοσύνη, πόρρω απείχαν από το να είναι αυτοκτονικοί. Λαχταρούσαν να ταπεινώσουν τον τύραννο και να επιστρέψουν ύστερα στους δικούς τους για να γιορτάσουν και να δοξαστούν.

Ο Κωνσταντής Κανάρης έβαλε μπουρλότο στην τουρκική ναυαρχίδα και απομακρύνθηκε με το βαρκάκι του κωπηλατώντας. Ένα ταχύπλοο θα φυγάδευε τον Αλέκου Παναγούλη αφού εκείνος θα ανατίναζε τη λιμουζίνα του Γεωργίου Παπαδοπούλου. Ακόμα και ο ανισόρροπος Λι Χάρβεϊ Όσβαλντ -εάν τον δεχθούμε ως δολοφόνο του Προέδρου Κέννεντυ- ξεμάκρυνε στα μουλωχτά από τον τόπο του εγκλήματος και τρύπωσε σε έναν κινηματογράφο.

""Όποιος στη μάχη πάει για να πεθάνει, στρατιώτη μου τον πόλεμο τον χάνει..."" εξέφρασε ποιητικά ο Ιάκωβος Καμπανέλης την επικρατούσα επί χιλιετίες αντίληψη. Εκείνος που είχε, έστω και χάριν κάποιου υψηλού οράματος, συμφιλιωθεί απολύτως, προκαταβολικά με τον θάνατό του, που τον θεωρούσε δεδομένο -έως και επιθυμητό-, δεν θεωρούνταν ήρωας. Αλλά τέρας.

Και δικαίως. Η ακατάρριπτη αντίληψη είναι ότι ο άνθρωπος, όλοι οι άνθρωποι ως πρωτεύοντα θηλαστικά, κυριαρχούνται και καθοδηγούνται από δύο βασικά ένστικτα. Εκείνο της αυτοσυντήρησης κι εκείνο της αναπαραγωγής. Η αυτόβουλη θυσία της ζωής δικαιώνεται και τιμάται υπό την αποκλειστική προϋπόθεση ότι γίνεται στον βωμό των μελλουσών γενεών. Ο γονιός που πεθαίνει για το παιδί του εξασφαλίζει - ψυχρά εάν το δει κανείς- τη συνέχεια των γονιδίων του. Θέτει υπεράνω του εγώ του την προτεραιότητα της φύσης.

Δεν υπάρχουν, θα μού πείτε, ιδανικοί αυτόχειρες; Εκείνοι που -ακολουθώντας τις πιό ασυνήθιστες και σκοτεινές ατραπούς- επιλέγουν κάποια στιγμή εν ψυχρώ τον θάνατο; Όσοι έχασαν τον ερωτικό τους σύντροφο και απαξίωσαν να περιφέρονται άσκοπα πάνω στη γη; Όσοι προτίμησαν το φυσικό τους τέλος από τον ηθικό εκπεσμό; (Η περίπτωση της ευθανασίας των ανίατα ασθενούντων είναι διαφορετική. Εκεί η κατάληξη έχει προδιαγραφεί, συντομεύεται απλώς, ώστε να αποφευχθεί το σωματικό μαρτύριο...).

Βεβαίως και υπάρχουν ιδανικοί αυτόχειρες, περιβάλλονται μάλιστα συνήθως και από ένα ρομαντικό φωτοστέφανο. Αυτό όμως που συγκινεί στην περίπτωσή τους δεν είναι η θανατολαγνεία μα η εξιδανίκευση -αντιθέτως- της ζωής, την οποίαν λαχταρούν πλήρη και υπερήφανη και όχι κουτσουρεμένη και εξευτελισμένη. ""... Ήτο σπουδαίος ποιητής, που από τρίχα μόλις θα έψαλλε τους οργασμούς της γης και όλους τους έρωτας των άστρων, αν Μοίρα σκληρή δεν έστεφε το μέτωπόν του με βαθυπράσινον κισσόν που εκόπη από τάφους, μα που και έτσι ακόμη είναι κισσός, φυτό σπαρμένο απ' τους θεούς, όπως και η δάφνη...."" γράφει ο Ανδρέας Εμπειρίκος για τον Κώστα Καρυωτάκη.

Η περίπτωση των τζιχαντιστών που αιματοκυλούν εσχάτως την Ευρώπη δεν έχει ούτε ψήγμα από ρομαντισμό. Πρόκειται ολοφάνερα για ανθρώπους ακρωτηριασμένους από το βασικό ένστικτο της αυτοσυντήρησης. Για ψυχισμούς στο έπακρον νοσηρούς. Για ετούτο και δυσχερέστατα αντιμετωπίσιμους. ""Όποιος είναι διατεθειμένος να πεθάνει, μπορεί να σκοτώσει τον οποιονδήποτε"" φρονούν οι εγκληματολόγοι. ""Η απειλή της σύλληψης και της τιμωρίας αίρεται - ο κομμάντο αυτοκτονίας δεν φοβάται κυριολεκτικώς τίποτε.""

Αρκεί η θρησκευτική πλύση εγκεφάλου είτε η υποδαύλιση ενός ταξικού μίσους για να διαστρεβλωθεί κάποιος σε τέτοιο βαθμό; Μήπως το ISIS λειτουργεί απλώς σαν υπαρξιακή πλατφόρμα, σαν εμβρυουλκός, ώστε να περάσουν άτομα βαθιά -έτσι κι αλλιώς- διαταραγμένα από την φρικτή παρόρμηση στην ολέθρια πράξη; Εάν το ISIS ισοπεδωθεί και η υπόγεια προπαγάνδα του σιγήσει, θα σταματήσουν άραγε και οι επιθέσεις αυτοκτονίας; Ή θα περιβληθούν προσεχώς από διαφορετικό μανδύα;

Ακαδημαϊκό αποκλειστικά ενδιαφέρον παρουσιάζει η διερεύνηση των παραπάνω ερωτημάτων. Το ISIS πρέπει να καταστραφεί έτσι κι αλλιώς, έστω και αν τα ακέφαλα πλοκάμια του εξακολουθήσουν να σπαρταρούν και να σπέρνουν τον θάνατο. Οι βάρβαρες πρακτικές της οποιασδήποτε θρησκείας και δοξασίας -από την κλειτοριδεκτομή μέχρι την άρνηση του εμβολιασμού- πρέπει να απαγορευθούν διά ροπάλου, να επισείρουν βαρύτατες ποινές σε όποιους τις εφαρμόζουν. Όταν προσβάλλεται ο σκληρός πυρήνας του πολιτισμού, όπως εμείς, οι συνειδητοί πολίτες των δυτικών δημοκρατιών -εγωιστικά ίσως και αυθαίρετα- τον εννοούμε, δεν χωράει ούτε ψίθυρος ""ναι μεν αλλά"". Το ""Ή εμείς ή αυτοί"" βρίσκει σε αυτήν την περίπτωση το αυθεντικότερο νόημα του.

Τι γίνεται όμως εν τω μεταξύ;

Παρά τις καθησυχαστικές δηλώσεις των αντιτρομοκρατικών υπηρεσιών μετά από κάθε χτύπημα ότι αλλάζουν πλέον τακτική, ότι θα εφαρμόσουν νέες υπερακριβείς μεθόδους πρόληψης, δεν νοιώθω διόλου αισιόδοξος. Ο επόμενος κομμάντο αυτοκτονίας μπορεί να κατοικεί στο διπλανό διαμέρισμα. Να είναι πρόσφυγας ή γέννημα-θρέμμα της Δύσης Φτωχός ή πλούσιος. Παραβατικός κατά συρροήν ή φιλήσυχος έως τη μοιραία στιγμή οικογενειάρχης. Σταματώντας τους μετανάστες στα σύνορα, αμφίβολο εάν θα επιτύχουμε κάποιο εντυπωσιακό εναντίον της τρομοκρατίας αποτέλεσμα. Ακόμα δε και αν σύσσωμη η Ευρωπαϊκή Ένωση θωρακιζόταν με τον τρόπο του Ισραήλ, ακόμα και αν εξόπλιζε και εκπαίδευε τους πολίτες της στην αυτοάμυνα, οι τζιχαντιστές θα διατηρούσαν το πλεονέκτημα του αιφνιδιασμού.

Δεν είμαι διόλου αισιόδοξος. Ξέρω όμως ότι η μάχη των ανθρώπων με τα τέρατα οφείλει να δοθεί επίμονα και αταλάντευτα, δίχως να κάμπτεται στιγμή το ηθικό μας. Δεν έχουμε το ελάχιστο περιθώριο σχετικοποίησης, πολλώ δε μάλλον ενδοτισμού. Πρόκειται για τη μητέρα όλων των μαχών."|Αρθρο
Η σημασία του κτηματολογίου.txt|"Η σημασία του κτηματολογίου

Το κτηματολόγιο είναι μία από τις μεγάλες μεταρρυθμιστικές εκκρεμότητες της χώρας. Τώρα γίνονται βήματα ώστε να αξιοποιηθούν οι νέες τεχνολογίες, που εγγυώνται ταχύτητα και διαφάνεια στις συναλλαγές. Η επιτυχία αυτών των αλλαγών θα φέρει μεγαλύτερη ασφάλεια στις μεταβιβάσεις ακινήτων, καλύτερο έλεγχο νομιμότητας και υπεραξία για την εθνική οικονομία."|Αρθρο
Ημερίδα για την αγροδιατροφή στην Κρήτη με συνεργασία ΙΤΕ και ομίλου Ευθυμιάδη.txt|"Ημερίδα για την αγροδιατροφή στην Κρήτη με συνεργασία ΙΤΕ και ομίλου Ευθυμιάδη

Την εφαρμογή της έρευνας στην πράξη και δη στον τομέα της αγροδιατροφής παρουσιάζουν σήμερα στο Ηράκλειο Κρήτης το Ιδρυμα Τεχνολογίας και Ερευνας (ΙΤΕ) και οι επιχειρήσεις του ομίλου Αγροτεχνολογίας Ευθυμιάδη. Στην ημερίδα με θέμα «Οι προοπτικές αξιοποίησης ερευνητικών αποτελεσμάτων στον τομέα της αγροδιατροφής μέσα από τη συνεργασία ΙΤΕ – ομίλου Ευθυμιάδη» συμμετέχουν 20 ανώτερα και ανώτατα στελέχη όλων των θυγατρικών εταιρειών του ομίλου, καθώς και περίπου 60 ερευνητές του ΙΤΕ.

Από την πλευρά του ομίλου Ευθυμιάδη πρόκειται να παρουσιαστούν η δομή, η τεχνολογική ωριμότητα και η στρατηγική ανάπτυξης καινοτομίας και εξωστρέφειας του ομίλου στους τομείς της φυτοπροστασίας, θρέψης, πολλαπλασιαστικού υλικού, ελέγχου ποιότητας τροφίμων, καθώς και ο σύγχρονος τομέας της συμβολαιοποιημένης γεωργίας για αγροτικά προϊόντα και τρόφιμα υψηλής προστιθέμενης αξίας με προορισμό την τοπική μεταποίηση και στόχο, κυρίως, τις αγορές του εξωτερικού.

Από την πλευρά του ΙΤΕ θα παρουσιαστούν εννέα εργασίες εφαρμοσμένης έρευνας που αφορούν τους ακόλουθους τομείς: α) Εφαρμογές οπτικής φασματοσκοπίας στην αγροδιατροφή, β) διαχείριση δεδομένων για εταιρική και πελατειακή πληροφόρηση, γ) τεχνολογίες αλληλούχισης DNA νέας γενιάς και εφαρμογές στην αγροδιατροφή, δ) βελτίωση ενεργειακών καλλιεργειών, ε) νέες προσεγγίσεις για τη βελτίωση της ασφάλειας της αγροδιατροφής, στ) ενζυμική βιοτεχνολογία και οι προεκτάσεις στον αγροδιατροφικό τομέα, ζ) εφαρμογές της μελέτης μοριακών αλληλεπιδράσεων παθογόνου ξενιστή στα φυτά, η) καινοτόμες εφαρμογές για την καταπολέμηση εντόμων υγειονομικής σημασίας γεωπονικού ενδιαφέροντος και θ) αξιοποίηση της άμυνας των φυτών ενάντια στους ιούς.

Επιπλέον, μέσα από την ημερίδα, οι συμμετέχοντες θα επιδιώξουν να καταδείξουν ότι είναι πλέον απαραίτητο να βελτιωθεί και να αναπτυχθεί περισσότερο ένα λειτουργικό δίκτυο επιχειρήσεων και ερευνητικών φορέων με ιδιαίτερη έμφαση στην εφαρμοσμένη έρευνα και στην καινοτομία για τον αγροδιατροφικό τομέα και όχι μόνο.

Αλλωστε, όλες οι εμπλεκόμενες πλευρές έχουν ως στόχο την αύξηση του επιπέδου τεχνογνωσίας, καινοτομίας και ποιότητας σε κάθε στάδιο της πρωτογενούς παραγωγής και πρώτης μεταποίησης των ελληνικών αγροτικών προϊόντων, προσαρμοσμένα στις σύγχρονες απαιτήσεις των τελικών χρηστών/καταναλωτών της παγκόσμιας αγοράς.

Η ημερίδα αυτή, πάντως, δεν είναι η τελευταία κοινή πρωτοβουλία του ΙΤΕ και του oμίλου Ευθυμιάδη, καθώς αναμένεται να αναλάβουν και άλλες προκειμένου να ενισχύσουν τη συνεργασία τους και να αναπτύξουν περαιτέρω συνέργειες."|Αρθρο
Καύσιμη ύλη.txt|"Καύσιμη ύλη

Η τραγωδία στα Τέμπη προκάλεσε συναισθήματα βαθιάς θλίψης και γνήσιας οργής στην κοινή γνώμη. Δεν θα μπορούσε να γίνει αλλιώς. Το αίμα τόσων νέων ανθρώπων που χύθηκε άδικα, οι χρόνιες παθογένειες που διέκοψαν τόσο βίαια αυτήν την μια κάποια ομαλότητα της δημόσιας ζωής, αλλά και οι ταξιδιωτικές αναμνήσεις που έχουμε σχεδόν όλοι μας από τη σιδηροδρομική γραμμή που συνδέει τα δυο μεγαλύτερα αστικά κέντρα της χώρας μας, νοηματοδοτούν την ταύτιση με τους ανθρώπους που θρηνούν τους οικείους τους.

Είναι από εκείνες τις περιπτώσεις όπου το συλλογικό πένθος περνά σχεδόν από τα ίδια στάδια που περνά και το προσωπικό. Μοιραζόμαστε την οδύνη, μας βαραίνουν όλους μας τα ίδια αναπάντητα ερωτήματα, θα θέλαμε να γυρίσει ο χρόνος πίσω από εκείνο το βράδυ του Φεβρουαρίου και πολλές φορές μας κατακλύζει ένα αίσθημα ενοχής: Γιατί δεν κάναμε κάτι, ο καθένας από τη θέση του, για να αποτρέψουμε ό,τι συνέβη;

Είναι όμως άλλο ο πόνος, η θλίψη, η οργή. Και είναι άλλο η εκμετάλλευσή τους. Κανένα πένθος δεν μπορεί να γεννά κηρύγματα μίσους από αυτά που εμφανίζονται όχι μόνο στα μέσα κοινωνικής δικτύωσης αλλά και στους τηλεοπτικούς δέκτες. Καμία καριέρα δεν θα έπρεπε να χτίζεται πάνω στα συντρίμμια της ζωής των άλλων. Και κανένας πολιτικός λόγος δεν επιτρέπεται να τροφοδοτείται από την οργή για να μεταβολίζεται σε τοξικότητα.

Οι μνήμες είναι πολύ νωπές αλλά και οδυνηρές για να ξεχνά κανείς ότι τέτοιες συμπεριφορές ανοίγουν νέες πληγές στο κοινωνικό σώμα. Είναι ακριβώς αυτές οι συμπεριφορές –ενός εγωπαθούς ατομικισμού που εννοεί να μονοπωλεί ή να εκφράζει το γενικό αίσθημα της οργής – που στις μεγάλες μας τραγωδίες γίνονται η καύσιμη ύλη για να γεννηθούν νέες."|Αρθρο
Καιρός Φθινοπωρινές θερμοκρασίες μετά το μίνι καλοκαίρι.txt|"Καιρός: Φθινοπωρινές θερμοκρασίες μετά το μίνι καλοκαίρι

Αλλαγή στο σκηνικό του καιρού θα έχουμε σταδιακά κατά τη διάρκεια αυτής της εβδομάδας. Το βασικό στοιχείο που θα διαφοροποιηθεί είναι η θερμοκρασία αφού ο υδράργυρος θα πέσει αισθητά σε πολλές περιοχές.

Με ήλιο θα ξεκινήσει η νέα εβδομάδα, αφού σε όλα σχεδόν τα ηπειρωτικά τμήματα αλλά και τα νησιά του Ιονίου θα κυριαρχήσει η ηλιοφάνεια, ενώ στα νησιά του βορείου Αιγαίου, την Θράκη, τη Ρόδο και την Κρήτη θα σημειωθούν τοπικές βροχές.

Η θερμοκρασία θα φτάσει στους 29 βαθμούς Κελσίου και οι άνεμοι θα πνέουν από βόρειοι από 4 – 8 μποφόρ. Στην Αττική ο καιρός θα είναι ηλιόλουστος, με τη θερμοκρασία στους 17 – 26 βαθμούς και τους ανέμους στα 4 – 7 μποφόρ. Παρόμοιο το σκηνικό του καιρού και στη Θεσσαλονίκη, με τη θερμοκρασία από 14 – 22 βαθμούς και τους ανέμους στα 5 – 8 μποφόρ.

Η πρόγνωση για την Τρίτη 01/10

Γενικά αίθριος καιρός με πρόσκαιρες τοπικές νεφώσεις κυρίως στα βορειοανατολικά μέχρι το απόγευμα. Οι άνεμοι θα πνέουν βόρειοι βορειοδυτικοί 4 με 6 και στα νοτιοανατολικά τοπικά έως 7 μποφόρ, με εξασθένηση από το βράδυ.

Η θερμοκρασία θα σημειώσει μικρή άνοδο ως προς τις μέγιστες τιμές της. Θα φτάσει στα βόρεια τους 22 με 24 βαθμούς, στις υπόλοιπες περιοχές τους 24 με 26 βαθμούς και κατά τόπους στα κεντρικά και νότια ηπειρωτικά τους 27 με 28 βαθμούς Κελσίου.

Η πρόγνωση για την Τετάρτη 02/10

Γενικά αίθριος καιρός. Βαθμιαία από το απόγευμα στο Ιόνιο θα αναπτυχθούν νεφώσεις, οι οποίες το βράδυ θα αυξηθούν. Η ορατότητα τις πρωινές και βραδινές ώρες στα ηπειρωτικά θα είναι τοπικά περιορισμένη.

Οι άνεμοι θα πνέουν από βόρειες διευθύνσεις 3 με 4, στα νοτιοανατολικά 5 και πρόσκαιρα τις πρωινές ώρες έως 6 μποφόρ. Από το μεσημέρι βαθμιαία στα δυτικά θα στραφούν σε νότιους νοτιοδυτικούς 3 με 5 μποφόρ.

Η θερμοκρασία δε θα σημειώσει αξιόλογη μεταβολή. Θα φτάσει στα νησιά τους 24 με 26 βαθμούς και στα ηπειρωτικά τους 26 με 28 βαθμούς Κελσίου.

Η πρόγνωση για την Πέμπτη 03/10

Στα δυτικά λίγες νεφώσεις που γρήγορα θα αυξηθούν και θα σημειωθούν τοπικές βροχές αρχικά στο Ιόνιο και βαθμιαία στα ηπειρωτικά τμήματα, ενώ σποραδικές καταιγίδες θα εκδηλωθούν στα βορειοδυτικά. Στην υπόλοιπη χώρα αρχικά γενικά αίθριος καιρός, από το μεσημέρι όμως στα κεντρικά και βόρεια ηπειρωτικά θα αναπτυχθούν νεφώσεις.

Οι άνεμοι θα πνέουν στα δυτικά από νότιες διευθύνσεις 4 με 5 και στο Ιόνιο τοπικά 6 μποφόρ. Στα ανατολικά θα είναι αρχικά μεταβλητοί 3 με 4 και από το μεσημέρι νότιοι έως 5 μποφόρ. Η θερμοκρασία θα σημειώσει μικρή άνοδο.

Η πρόγνωση για την Παρασκευή 04/10

Στα δυτικά, τα κεντρικά και τα βόρεια, προβλέπονται παροδικά αυξημένες νεφώσεις με τοπικές βροχές και κυρίως στα βορειοδυτικά σποραδικές καταιγίδες. Στην υπόλοιπη χώρα γενικά αίθριος καιρός με λίγες τοπικές νεφώσεις.

Οι άνεμοι θα πνέουν από νότιες διευθύνσεις 4 με 6 και στο Ιόνιο τοπικά 7 μποφόρ. Η θερμοκρασία θα σημειώσει περαιτέρω άνοδο."|Αρθρο
Καιρός.txt|"Καιρός

Στη Βορειοδυτική Ελλάδα και τα Δωδεκάνησα λίγες νεφώσεις. Στην υπόλοιπη χώρα νεφώσεις με βροχές και καταιγίδες κυρίως στα ηπειρωτικά. Τα φαινόμενα στα βορειοανατολικά πιθανόν κατά τόπους να είναι έντονα. Ανεμοι στα δυτικά, κεντρικά και βόρεια βόρειοι ασθενείς έως μέτριοι. Στην υπόλοιπη χώρα από δυτικές διευθύνσεις με την ίδια ένταση. Θερμοκρασία σε μικρή πτώση σε όλη τη χώρα."|Αρθρο
Κορυφώθηκαν οι εκδηλώσεις για την 25η Μαρτίου.txt|"Κορυφώθηκαν οι εκδηλώσεις για την 25η Μαρτίου

Με τη στρατιωτική παρέλαση ενώπιον του Προέδρου της Δημοκρατίας Προκόπη Παυλόπουλου, κορυφώθηκαν οι εορταστικές εκδηλώσεις για την επέτειο της εθνικής παλιγγενεσίας της 25ης Μαρτίου 1821 και του Ευαγγελισμού της Θεοτόκου.

Παρόντες ήταν επίσης ο πρόεδρος της Βουλής Νίκος Βούτσης, ο αντιπρόεδρος της κυβέρνησης Γιάννης Δραγασάκης, ο υπουργός Εθνικής Άμυνας Πάνος Καμμένος, ο αρχηγός της αξιωματικής αντιπολίτευσης Κυριάκος Μητσοτάκης, ο πρόεδρος της Ένωσης Κεντρώων Βασίλης Λεβέντης, εκπρόσωποι κομμάτων, η ηγεσία των ενόπλων δυνάμεων και των σωμάτων ασφαλείας.

Για πρώτη φορά, το κοινό είχε την ευκαιρία να δει από κοντά δύο μη επανδρωμένα αεροχήματα με τα κέντρα ελέγχου τους επί οχημάτων ΜΑΝ που συνόδευαν τη μηχανοκίνητη φάλαγγα των Διαβιβάσεων.

Την παρέλαση άνοιξαν οι ανάπηροι πολέμου και οι αδελφές νοσοκόμοι του Ελληνικού Ερυθρού Σταυρού και η διμοιρία οχημάτων και μοτοσικλετών της Ελληνικής Αστυνομίας και των Ενόπλων Δυνάμεων.

Ακολούθησε η επιβλητική μηχανοκίνητη φάλαγγα.

Τα αντιαρματικά κατευθυνομένων βλημάτων MILAN, KORNET, TOW και τη διμοιρία όλμων των 4,2'' ακολούθησαν οι δύο Ίλες μέσων αρμάτων μάχης ΛΕΟΠΑΡΝΤ (LEO 2 HEL και LEO 1 Α5), η αυτοκινούμενη πυροβολαρχία και 155 χιλιοστών, μία πυροβολαρχία PΖH 2000 GR, μία πυροβολαρχία πολλαπλών εκτοξευτών MLRS, μία πυροβολαρχία κατευθυνόμενων βλημάτων ΧΩΚ και μία πυροβολαρχία STINGER ASRAD.

Στη συνέχεια παρήλασαν τα ειδικά οχήματα του Μηχανικού για την άρση πάσης φύσεως κωλυμμάτων στην ξηρά και τη θάλασσα και την εκκαθάριση ναρκοπεδίων, των Διαβιβάσεων με τα κινητά συστήματα επικοινωνιών (κλωβός και κινητοί ανταποκριτές του σύγχρονου ψηφιακού συστήματος Επικοινωνιών Ζώνης Μάχης ΕΡΜΗΣ- δύο μη επανδρωμένα αεροχήματα με τα κέντρα ελέγχου τους), η διμοιρία πυρηνικής βιολογικής χημικής άμυνας και το Υγειονομικό.

Τη σκυτάλη πήρε η Πολεμική Αεροπορία με ένα σμήνος κατευθυνόμενων βλημάτων PATRIOT, ένα σμήνος βλημάτων CROTALLE, ένα σμήνος ΒΕΛΟΣ και το σμήνος RHIEMENTAL που έκλεισε τη μηχανοκίνητη φάλαγγα.

Τη φάλαγγα των πεζοπόρων τμημάτων άνοιξαν οι Εύζωνοι και ακολούθησαν το τμήμα πολεμικών σημαιών του Στρατού, και ο λόχος απόδοσης τιμών.

Παρήλασαν επίσης τα τμήματα των παραγωγικών σχολών των τριών Κλάδων των Ενόπλων Δυνάμεων (Ευελπίδων, Σχολή Μονίμων Υπαξιωματικών, Ναυτικών Δοκίμων Σχολή Μονίμων Υπαξιωματικών Ναυτικού, Ικάρων, Σχολή Τεχνικών Υπαξιωματικών Αεροπορίας, Στρατιωτική Σχολή Αξιωματικών Σωμάτων Σχολή Αξιωματικών Νοσηλευτικής) και το τμήμα υποψηφίων εφέδρων αξιωματικών της Σχολής Τεθωρακισμένων και της Σχολής Πυροβολικού.

Το ιδιαίτερο χειροκρότημα του κοινού απέσπασαν για άλλη μία χρονιά τα στελέχη των ειδικών δυνάμεων -πεζοναύτες, καταδρομείς, υποβρύχιοι καταστροφείς αλεξιπτωτιστές- και της 71ης αερομεταφερόμενης Ταξιαρχίας με το εντυπωσιακό παράστημά τους.

Πάνω από τον χώρο της παρέλασης πέταξαν σε άψογους σχηματισμούς αεροσκάφη F-16, MIRAGE-2000 και F-4 της Πολεμικής Αεροπορίας, ελικόπτερα Απάτσι, Σινούκ ΝΗ-90 της Αεροπορίας Στρατού, ελικόπτερα Σικόρσκι και ΑΒ-212 του Πολεμικού Ναυτικού, δύο ελικόπτερα Σούπερ Πούμα του Πυροσβεστικού Σώματος και δύο ελικόπτερα (EC-135 και BO-105) της Ελληνικής Αστυνομίας.

Η Ελληνική Αστυνομία συμμετείχε με τους δικυκλιστές των ειδικών ομάδων «ΔΙΑΣ» και «Ζ», διάφορα περιπολικά της Άμεσης Δράσης και με δύο ουλαμούς Δοκίμων Υπαστυνόμων της Σχολής Αξιωματικών της ΕΛΑΣ.

Το Πυροσβεστικό Σώμα συμμετείχε με μοτοσικλετιστές, ερπυστριοφόρα παντοδαπούς εδάφους, υδροφόρα πυροσβεστικά οχήματα, έναν ουλαμό Δοκίμων Ανθυποπυραγών και ένα τμήμα της ειδικής μονάδας αντιμετώπισης καταστροφών που αποτελείτο από ορειβάτες, διασώστες και αυτοδύτες.

Το Λιμενικό Σώμα- Ελληνική Ακτοφυλακή συμμετείχε με μικτό τμήμα ανδρών γυναικών, και τμήματα του Κλιμακίου Ειδικών Αποστολών, της Υπηρεσίας Διασωστών και της Μονάδας Υποβρυχίων Καταστροφών."|Αρθρο
Μήνυμα στο κινητό.txt|"Μήνυμα στο κινητό

Ανάμεσα στις 11 αλλαγές που ανακοίνωσε η κυβέρνηση για τα σχολεία εκείνο που απασχόλησε περισσότερο την επικαιρότητα ήταν το μέτρο της απαγόρευσης της χρήσης του κινητού τηλεφώνου από τους μαθητές.

Όχι επειδή επί της ουσίας η κυβέρνηση απαγόρευσε κάτι που ήδη απαγορεύεται. Αλλά επειδή, όπως μαρτυρά και η τύχη της προηγούμενης απαγόρευσης, εγείρονται πολλές αμφιβολίες ως προς την εφαρμογή του μέτρου. Θα συμμορφωθούν αυτή τη φορά οι ανήλικοι χρήστες; Ή το μέτρο θα ενταχθεί σε εκείνον τον ατελείωτο κατάλογο των ρυθμίσεων που ισχύουν μόνο στα χαρτιά; Θα αρχίσει να «βρέχει» αποβολές στα σχολεία; Ή οι μαθητές θα αφεθούν απερίσπαστοι στην εξάρτησή τους και οι καθηγητές θα προσαρμοστούν στην αναπότρεπτη πραγματικότητα και τους εθισμούς της ανήλικης ζωής;

Το κινητό τηλέφωνο δεν είναι απλώς μια συσκευή τηλεπικοινωνίας. Διαθέτει λειτουργίες που μπορούν να το μετατρέψουν σε ένα βάναυσο εργαλείο προσβολής της προσωπικότητας και σε πολιορκητικό κριό της ιδιωτικότητας. Οι ίδιοι οι εκπαιδευτικοί το εκλαμβάνουν ως ένα είδος απειλής.

Το πρόβλημα είναι αναντίρρητα σοβαρό και έχει απασχολήσει πολλές χώρες. Σωστά απασχολεί και την ελληνική πολιτεία. Δεν αρκεί όμως ένα σύνθημα – «το κινητό στην τσάντα» – και η αυστηροποίηση των ποινών για την αντιμετώπιση του προβλήματος. Διεθνώς, εξάλλου, εξετάζονται, προτείνονται ή εφαρμόζονται συνοδευτικά μέτρα ώστε να εξασφαλιστεί η ισχύς της απαγόρευσης. Κι αυτό επειδή το σχολικό, όπως το οικογενειακό πλέον, είναι ένα περιβάλλον χαλαρότητας και ελαστικότητας ως προς την εφαρμογή πλήθους κανόνων που στο παρελθόν και σε πιο αυστηρές εποχές ίσχυαν απαρέγκλιτα.

Το μήνυμα στο κινητό κατά συνέπεια δεν μπορεί να είναι αυτό της μηδενικής ανοχής. Όπως σχεδόν όλα τα μηνύματα στο κινητό μας, έτσι κι αυτό κάποια στιγμή θα σβηστεί και θα ξεχαστεί στον χρόνο."|Αρθρο
Μήπως έχετε «οστρακοειδή» γλώσσα; 5 παθήσεις που μπορεί να «κρύβει» το στόμα σας.txt|"Μήπως έχετε «οστρακοειδή» γλώσσα; 5 παθήσεις που μπορεί να «κρύβει» το στόμα σας

Συνήθως δίνουμε μεγάλη σημασία στην όψη και την υγιεινή του στόματος και των δοντιών παραβλέποντας συχνά την γλώσσα.

Κι όμως, η εικόνα και η μορφολογία της συχνά αποκαλύπτει ενδιαφέροντα στοιχεία για τη συνολική υγεία του οργανισμού. Για παράδειγμα, το σχήμα της γλώσσας, η όψη και το χρώμα της μπορεί να δείχνουν σημάδια έλλειψης βιταμινών, αφυδάτωσης ακόμη και επικίνδυνες παθήσεις όπως η υπνική άπνοια.

Μια από τις πιο χαρακτηριστικές γλώσσες είναι η λεγόμενη «οστρακοειδής» που μοιάζει με το χτένι της θάλασσας καθώς είναι δαντελωτή στο περίγραμμά της. Ο Δρ. Soroush Zaghi, Ειδικός Ωτορινολαρυγγολόγος και γιατρός ύπνου στο Λος Άντζελες, υποστηρίζει ότι αν και αυτή η μορφή γλώσσα οφείλεται συνήθως στην επίμονη πίεση της γλώσσας στα δόντια, μπορεί να κρύβει κάποιες σοβαρές παθήσεις."|Αρθρο
ΜΕΤΚΑ Δελτίο Τύπου.txt|"ΜΕΤΚΑ: Δελτίο Τύπου

ΔΕΛΤΙΟ ΤΥΠΟΥ

17 Σεπτεμβρίου 2015

ΠΡΩΤΟ ΣΗΜΑΝΤΙΚΟ ΕΡΓΟ ΤΗΣ ΜΕΤΚΑ ΣΤΗΝ ΥΠΟΣΑΧΑΡΙΑ ΑΦΡΙΚΗ (ΓΚΑΝΑ)

Η METKA βρίσκεται στην ευχάριστη θέση να ανακοινώσει την ανάληψη του πρώτου σημαντικού της έργου στην Υποσαχάρια Αφρική: η εταιρεία Power Projects Sanayi İnşaat Ticaret Limited Şirketi (Power Projects Limited), 100% θυγατρική της ΜΕΤΚΑ, υπέγραψε σημαντική σύμβαση για την Μελέτη, Προμήθεια και Κατασκευή (EPC) Σταθμού Παραγωγής Ενέργειας ισχύος 250 MW στην Γκάνα με τη μέθοδο της ταχείας εκτέλεσης (fast-track), καθώς και για την παροχή υπηρεσιών υποστήριξης της Λειτουργίας και Συντήρησης του Σταθμού.

Το πενταετούς διάρκειας έργο θα υλοποιηθεί σύμφωνα με το μοντέλο Κατασκευής, Ιδιοκτησίας, Εκμετάλλευσης και Μεταβίβασης (Build, Own, OperateandTransfer – BOOT). Η σχετική σύμβαση υπεγράφη με την κυβέρνηση της Γκάνα και την εταιρεία Ameri Energy, εταίρο της ΜΕΤΚΑ στη συμφωνία και επενδυτικό βραχίονα του ενεργειακού κλάδου της Αυτού Βασιλικής Υψηλότητος Σεΐχη Ahmed Bin Dalmook Al Maktoum μέλους της βασιλικής οικογένειας του Ντουμπάι.

Το έργο αυτό αποτελεί μέρος του επείγοντος σχεδίου της Κυβέρνησης της Γκάνα για την αντιμετώπιση των κρίσιμων ελλείψεων ηλεκτροδότησης στη χώρα και αποτελεί το πρώτο έργο EPC + O&M της ΜΕΤΚΑ στην αναπτυσσόμενη ενεργειακή αγορά της Υποσαχάριας Αφρικής.

Η υλοποίηση του έργου κατέστη εφικτή με την ενεργό υποστήριξη της αμερικανικής General Electric. Αποτελείται από δέκα νέες κινητές αεριοστροβιλικές μονάδες παραγωγής ηλεκτρικής ενέργειας TM2500+ της General Electric, σε συνδυασμό με τα δοκιμασμένα βοηθητικά συστήματα (balance of plant) της ΜΕΤΚΑ, που λειτουργούν ήδη με επιτυχία σε σαράντα παρόμοιες κινητές μονάδες παραγωγής ηλεκτρικής ενέργειας τις οποίες η εταιρεία έχει υλοποιήσει διεθνώς με τη μέθοδο της ταχείας εκτέλεσης (fast-track).

Με την ανάθεση της νέας αυτής σύμβασης, η ΜΕΤΚΑ προσθέτει στο τρέχον ανεκτέλεστο υπόλοιπο των έργων της τη συμμετοχή της στο έργο, η οποία υπερβαίνει τα 350 εκ. δολάρια ΗΠΑ, ενώ, παράλληλα, σημειώνει σημαντική πρόοδο προς την επίτευξη του στρατηγικού της στόχου για την αξιοποίηση της επιτυχημένης επέκτασης των δραστηριοτήτων της στις περιοχές της Μ. Ανατολής και της Β. Αφρικής, καθώς και για να καταστεί κορυφαίος παίκτης και στην ενεργειακή αγορά της Υποσαχάριας Αφρικής.

Για να ενισχύσει περαιτέρω τη δέσμευσή της αυτή, η ΜΕΤΚΑ εγκαινίασε ένα νέο περιφερειακό γραφείο στην Άκκρα της Γκάνα, με σκοπό να παράσχει υποστήριξη στα έργα της εταιρείας στη χώρα και να αναπτύξει περαιτέρω τη δραστηριότητά της στην ευρύτερη περιοχή της Δ. Αφρικής.

Σχετικά με τη ΜΕΤΚΑ:

Η METKA είναι κορυφαίος διεθνής κατασκευαστής που ειδικεύεται σε έργα μεγάλης κλίμακας, παρέχοντας το πλήρες φάσμα της Μελέτης, Προμήθειας και Κατασκευής (EPC), και βιομηχανικής παραγωγής, και δραστηριοποιείται στους τομείς Ενεργείας, Υποδομών και Άμυνας."|Αρθρο
Μια τετράγωνη σύγκριση τιμών.txt|"Μια ""τετράγωνη"" σύγκριση τιμών

 Αν άλλοι π.χ. θα χρησιμοποιούσαν τη λέξη ""βουλιμία"", εκείνος χωρίς να το σκεφτεί θα έγραφε: ""Περί το ζήτημα του τρώγειν, του καλώς τρώγειν, του αφθόνως τρώγειν, του απλήστως περιδρομιάζειν, του ξεκοιλιάζεσθαι!"". 
Ο Τζογές στη στήλη του απευθύνεται συνήθως στο έτερόν του ήμισυ, στο Κατινάκι, και προσπαθεί να του εξηγήσει τι γίνεται στον κόσμο. Έτσι μαθαίνουμε κι εμείς...)



""Σήμερις ρε Κατίνα μου, θα σου πω λιγουλάκια πράμματα περί δια την κατάσταση της δεκαετίας ρε συ, 1916 και 1926. Φωνάζει ο κοσμάκης και χτυπιέται παραπονούμενος γιατί λέει ακρίβηνε κάργα η ζωή και δεν μπορεί να ζήση. Μοιριολογάει, ρε συ, τη φτήνεια και βρέσκει πως σε μια δεκαετία τα πράμματα ακριβήνανε εικοσαπλασιακώς. Γιατί περικαλώ, εικοσαπλασιακώς; Άνοιξε τα μάτια σου ρε κόσμε και μπάνισε να γδης πως έχεις άδικο και πως τα πράμματα δεν έχουνε τοιούτως σάμπως τα λες. Τίποτις δεν άλλαξε. Ορίστε; Δώσε βάσις να μπης:
-Μια σαράντα. Μια σαράντα!... Έτσι φώναζε ο Μιχαλάκης ο Μπόσικος, ο κρεοποιός, στη Αγορά σαν διαφήμιζε το κρέας του που πούλαγε. Φίνα και ωραία. Μια σαράντα η οκά είχε τότες; Σαράντα μία έχει σήμερις. Τι άλλαξε περικαλώ; Μονάχα η σειρά των λέξεων αλλάχτηκε και κάτι έγινε! 




-Πενήντα λεφτά, μπουκιά και συχώριο! Έτσι φώναζε ο εφτάζιμος ο φούρναρης ο πλανόδιος σαν πούλαγε με το καρροτσάκι τα καρβέλια του τα σιμιγδαλένια.
Έχει ή δεν έχει σήμερις πενήντα λεφτά η μπουκιά το ψωμί; Πως; Ε! Τι φωνάζεις λοιπόν;
-Δυο δραχμές η κόττα και μια χοντρή τ’αυγό. Έτσι φώναζε η Μενιδιάτισσα, η αυγουλού, κάθε πρωί στη γειτονιά μου σαν πούλαγε της κόττες και τα τρίκορκα αυγά.
Τι άλλαξε περικαλώ; Σήμερις δίνεις δύο δραχμές παίρνεις ένα φρέσκο-φρέσκο με αρχαιολογική αξία αυγό, πούχει μέσα και μια κόττα και γλυτώνεις και τη χοντρή.




-Ρίκο, ρίκο, ρίκοκο σαράντα το βερύκκοκο, λέγαμε στο 16 στο Μεταξουργείο και μας εφαινότανε και ακριβό. Και σήμερις τι έχουμε περικαλώ; Τράβα στην Αγορά, ρε κόσμε, ν’ακούσης: ""Ρίκο, ρίκο, ρίκοκο… σαράντα δραχμές ένα βερίκκοκο"". Ορίστε; Κι’άλλα μάτσα παραδείγματα σ’ούλα τα πράμματα. Είδες τα το λοιπόν; Έπειτα μου λες πως έχω άδικο, ρε κόσμε, που σου κοπανάω πως είσαι φυσαέρης χρόνια και μουρμούρης! Ορίστε; Σε πνίγει η φτήνεια και φωνάζεις πως σε δέρνει η ακρίβεια; Αχάριστε!""
(""Βραδυνή"", Ιούνιος 1926, Τζογές)




(Πίσω από το πικρό χιούμορ των προγόνων μας κρυβόταν πιο πικρές αλήθειες. Για του λόγου το αληθές  μαγειρέψαμε και κοστολογήσαμε για σας το ίδιο φαγητό δύο διαφορετικές περιόδους, το 1914 και το 1921. Ιδού τα στοιχεία παρμένα απ’ την εφημερίδα «Αθήναι» (Ιούνιος 1921):


Πλούσιο γεύμα: αρνί με πατάτες
Μία οκά αρνί			Δρχ. 2,40 (1914)	Δρχ. 12,00 (1921)
Μισή οκά ντομάτα			       0,20		        2,50	
Δυο οκάδες κάρβουνο		       0,45		        1,9
Δυο οκάδες πατάταις		       0,45	                 3,00
Δυο ψωμιά				       1,00		        4,40
Βούτυρο				               0,80			  4,00   
1 Αγκούρι				       0,15			1,00
Πέντε τσίρους			                0,10			1,00
Λαδόξυδο				       0,20			0,50
Τυρί				                        0,35			2,25
					------------------          ----------------
			Εν όλω: 	               6,10 		        32,55	

Γεύμα λαϊκής τάξης: Κολοκυθάκια γιαχνί
Μιάμιση οκά κολοκυθάκια	Δρχ. 0,30 		Δρχ.  3,00
Μισή οκά ντομάτα			      0,20 			2,00
1 οκά κάρβουνο			      0,25			0,95
20 δράμια λάδι			      0,20			0,75	
100 δράμια εληαίς			      0,20			0,90	
1 οκά φρούτα			               0,80			4,00
100 δράμια τυρί			      0,35			2,25
5 σαρδέλλες				      0,60			1,20
½ οκά κρασί			               0,30			1,00
2 ψωμιά				               1,00			3,00
					------------------	    ---------------
		      Εν όλω: 	               4,20		       19,05

( Η αναφορά στο κάρβουνο σα σημείο κόστους είναι πραγματική, γιατί αυτή ήταν η καύσιμη ύλη εκείνη την εποχή.)

Θωμάς Σιταράς (Αθηναιογράφος)"|Αρθρο
Οι ανεμογεννήτριες της οργής.txt|"Οι ανεμογεννήτριες της οργής...

 Για κάθε ανεμογεννήτρια, ριζώνει στη γη μια πενταώροφη πολυκατοικία

«Κοίτα, κοίτα! Μια πέρδικα. Την είδες;». Κάθε τόσο η Ιωάννα, ο άνθρωπος που ανέλαβε να με πάει με το αυτοκίνητο στα Πράσα, την περιοχή όπου είναι να εγκατασταθούν τρεις ανεμογεννήτριες στην Τήνο, ελαττώνει την ταχύτητα ώστε να προσέξω καλύτερα τις ομορφιές του νησιού τους. Έτσι μου δίνεται η δυνατότητα να δω πρώτη φορά στη ζωή μου από κοντά μια πέρδικα. Είναι ολόιδια με την πέρδικα που βλέπουμε να περπατά στο σαλόνι μας εδώ και δεκαετίες για τη διαφήμιση του γνωστού ουίσκι. Μια Famous Grouse.

Μαζί μας στο αυτοκίνητο είναι η Μπουμπού. Ένα μαύρο λαμπραντόρ που έχει αδυναμία στα κατσίκια. Κάθε φορά που το αυτοκίνητο περνάει δίπλα από τα κοπάδια τους η Μπουμπού γαβγίζει με πάθος. Σε μια - δυο περιπτώσεις θα πρέπει να υπομείνουμε το επίμονο γάβγισμα μαζί με το αργό βάδισμα των κατσικιών που θέλουν να περάσουν απέναντι τον δρόμο. Όπως μου είπε η Ιωάννα, ο πληθυσμός μόνο των αδέσποτων εριφίων ξεπερνά τα 3.000.

Μια μέρα νωρίτερα, επιβαίνοντας σ’ ένα άλλο αυτοκίνητο, είχα την ευκαιρία να δω μπροστά μου έναν λαγό και είμαι σίγουρος ότι, αν μπορούσα να παραμείνω περισσότερο στην Τήνο, θα είχα τη δυνατότητα να έρθω σ’ επαφή και μ’ άλλες πτυχές ενός κόσμου τον οποίο στις μεγαλουπόλεις έχουμε θάψει κάτω απ’ το τσιμέντο. Ενός κόσμου όμως που κινδυνεύει να θυσιαστεί στον βωμό της πράσινης ανάπτυξης αυτή τη φορά.

Όπως μου λέει ο Γρηγόρης, ένας από τους κατοίκους του νησιού και ενεργό μέλος του κινήματος από τα γεννοφάσκια του, η μόνη της σχέση με το πράσινο είναι το κατοστάευρο.

Δεν είναι όμως μόνο η πανίδα της περιοχής που την κάνει πολύτιμη. Δεν είναι μόνο η πανίδα που κινδυνεύει από τις φαραωνικές αιολικές εγκαταστάσεις κι ειδικότερα τα πουλιά, πολλά από αυτά σπάνια, που έχουν μάθει να πετούν χωρίς θανάσιμα εμπόδια.

Δεν είναι απλά κάποιες ξερολιθιές

Η Ιωάννα, ως αρχιτέκτονας, γνωρίζει πολλά για το πολιτισμικό παρελθόν της Τήνου. Την ώρα που επενδυτές και μεγαλοσχήμονες βλέπουν στις ξερολιθιές μονάχα στοίβες από πέτρες, τις οποίες πρέπει να παραμερίσουν για να περάσει η μπετονιέρα, η ίδια βλέπει έναν τόπο που έχει τη δική του ιστορία.

Όπως λέει, στα Πράσα συναντάμε «κελιά, αλώνια και εκκλησάκια». Σ’ ένα από αυτά, το εκκλησάκι της Κοιμήσεως της Θεοτόκου, συναντάς την Ιστορία αντικρίζοντας τις χαραγμένες μαρμάρινες πλάκες του. Εκεί όπου ένας νεαρός μάλλον άνθρωπος αγνάντευε τα ξύλινα καράβια πριν από έναν με δυο αιώνες και τα σχεδίαζε στο πάτωμα. «Δηλαδή είναι μια περιοχή που είχε ζωή μέχρι πολύ πρόσφατα. Δεν είναι ένας παρατημένος τόπος, είναι ένα ανθρωπογενές τοπίο» σημειώνει η Ιωάννα.

Ένα ακόμη χαρακτηριστικό της Τήνου είναι ότι «έχει μια κλίμακα και στο τοπίο και στις κατασκευές της. Υπάρχει η κλίμακα του ανθρώπου ακριβώς επειδή το τοπίο είναι φτιαγμένο από τον άνθρωπο. Δηλαδή δεν βλέπεις υπερκατασκευές. Όλα είναι φτιαγμένα από πέτρα κι έχουν ανθρώπινη κλίμακα. Τα καινούργια κτήρια δεν μπορούν να υπερβαίνουν τα 7,5 μέτρα λέει η νομοθεσία.

Άρα ξαφνικά, σ' ένα νησί που είναι τόσο προστατευμένο και με τόσους περιορισμούς δόμησης, επιτρέπεις σ’ αυτούς τους επιχειρηματίες και μόνο να υψώσουν κατασκευές 70, 80 και παραπάνω μέτρων. Ένα ακόμη παράδειγμα είναι ότι τα κτήρια δεν επιτρέπεται να προεξέχουν της κορυφογραμμής, για τα αιολικά τους όμως επιτρέπεται να είναι ακριβώς στην κορυφογραμμή».

30 μέτρα ύψος η Παναγιά της Τήνου, 113 η ανεμογεννήτρια

Χαρακτηριστική είναι η εικόνα στα φυλλάδια που μοίραζαν τα μέλη του κινήματος, όπου εμφανίζονται σε σκίτσο δίπλα - δίπλα η Παναγιά της Τήνου και μια ανεμογεννήτρια. Η Παναγιά της Τήνου φτάνει σε ύψος τα 30 μέτρα, ενώ το ύψος της ανεμογεννήτριας φτάνει τα 113 μέτρα, όσο είναι το ύψος ορισμένων από τις 32 ανεμογεννήτριες που σχεδιάζουν οι επενδυτές να βάλουν στο νησί.

«Διαθέτουμε ένα πεζοπορικό δίκτυο που ξεπερνά τα 150 χιλιόμετρα. Φαντάσου να κάνεις τώρα εσύ έναν περίπατο στα μονοπάτια του νησιού και να περνάς από πέντε, έξι κι επτά ανεμογεννήτριες που είναι δίπλα. Να βλέπεις μεγαθήρια από μέταλλο και τσιμέντο. Θα ήθελα μια εναλλακτική ενέργεια προσαρμοσμένη στο τοπίο εδώ» λέει ο Γρηγόρης, που ζούσε για πολλά χρόνια στην Πάτρα και είναι ένας από τους αρκετούς κατοίκους της Τήνου που εγκατέλειψαν τα αστικά κέντρα για να βρουν καλύτερη ποιότητα ζωής.

«Τα παιδιά μου μεγαλώνουν εδώ, αλλά θα ήθελα και να μείνουν εδώ. Δεν θέλω να φύγουν επειδή δεν θα υπάρχει τουρισμός λόγω της αλλοίωσης του νησιού...».

Οι εργασίες στεγνώνουν το νησί

Οι επιπτώσεις επεκτείνονται και στον υδροφόρο ορίζοντα. Τις σοβαρές επιπτώσεις στο περιβάλλον έχει αναλύσει με συνέντευξή του, την οποία βρίσκουμε στον κρητικό ραδιοσταθμό 9,84 το 2014, ο Γιώργος Στουρνάρας, καθηγητής Υδρογεωλογίας και Τεχνικής Γεωλογίας, Τμήματος Γεωλογίας και Γεωπεριβάλλοντος του Πανεπιστημίου Αθηνών.

Όπως χαρακτηριστικά είχε αναφέρει, οι ανεμογεννήτριες λειτουργούν σαν μεγάλης κλίμακας ανεμομείκτες, οι οποίοι χρησιμοποιούνται σε μεγάλες καλλιέργειες εσπεριδοειδών. Οι ανεμομείκτες διαθέτουν έλικες, οι οποίοι ενεργοποιούνται όταν η ατμόσφαιρα έχει υγρασία κοντά στο έδαφος όταν η θερμοκρασία κατέβει, για να μην δημιουργηθεί παγετός, διότι με τον παγετό θα παγώσουν οι χυμοί των εσπεριδοειδών.

Με τον ίδιο τρόπο και οι ανεμογεννήτριες «εμποδίζουν τον παγετό, εμποδίζουν την πάχνη, εμποδίζουν την ομίχλη κυρίως από τη χαμηλή νέφωση και δεν αφήνουν τους υδρατμούς αυτούς να καθίσουν στο έδαφος. Θα μου πείτε είναι σοβαρό αυτό; Εγώ θα σας πω ότι είναι παρά πολύ σοβαρό, ειδικά στα μέρη στα οποία δεν έχει πάρα πολύ νερό, διότι οι υδρατμοί αυτοί, η δρόσος, η πάχνη, ο παγετός, η ομίχλη, καλύπτουν τις ανάγκες της εδαφικής ζώνης, δηλαδή συντηρούν τη χλωρίδα και την πανίδα της εδαφικής ζώνης και συγχρόνως εμποδίζουν τους υδροφόρους ορίζοντες να ανέλθουν τριχοειδώς και να εξατμιστούν. [...]

Τώρα, στην Τήνο έχει κι άλλα προβλήματα, καθώς εκεί η επίδραση των ανεμογεννητριών φτάνει μέχρι τον υδροφόρο ορίζοντα, διότι τα πετρώματα της Τήνου είναι μεταμορφωμένα και πυριγενή, δηλαδή μικρής συλλεκτικής ικανότητας, αλλά καλής κυκλοφορίας στο εσωτερικό τους. Δηλαδή, αν μπει το νερό μέσα, έχει χώρο να κυκλοφορήσει. Το πρόβλημα είναι ότι δεν μπαίνει εύκολα.

Αν λοιπόν με τις εκσκαφές, τις ισοπεδώσεις και όλα αυτά, τις στεγανοποιήσεις, αποψιλώσεις των αιολικών πάρκων καταστραφεί, απομονωθεί, στεγανοποιηθεί θα λέγαμε, ένα 20% της υδρολογικής λεκάνης, επειδή είναι και μικρές οι υδρολογικές λεκάνες εκεί, καταλαβαίνετε ότι αυτό το 20% της στέρησης, της κατείσδυσης του νερού, θα είναι ένα πολύ σημαντικό σημείο σε μια περιοχή που έχει φοβερές πιέσεις ειδικά το καλοκαίρι και επομένως είναι μια πρόσθετη ζημιά για την υδατική κυκλοφορία και διαχείριση».

Απέναντι στην επικείμενη καταστροφή οι κάτοικοι έχουν αρχίσει τα τελευταία χρόνια έναν μεγάλο αγώνα που μετρούσε αρχικά λίγες δεκάδες ανθρώπους, οι οποίοι αντιμετωπίζονταν σαν γραφικοί. Τον περασμένο όμως Νοέμβριο, στην πορεία που έγινε κατά των αιολικών, η συμμετοχή έφτανε τα 1.500 άτομα, τη στιγμή που ο σταθερός πληθυσμός του νησιού είναι περίπου 7.000 άνθρωποι.

Σ’ αυτή την καταστροφή η Ιωάννα αντιπαρέταξε ένα σπάνιο θάρρος. Στις 2 Νοεμβρίου, ημέρα που ήρθαν τα πρώτα φορτηγά στο νησί για επανεκκίνηση των εργασιών, έσπευσε με το αυτοκίνητό της και έφραξε μόνη της το σημείο πρόσβασης στο σημείο όπου προορίζεται να γίνουν οι εγκαταστάσεις. Ύστερα από μήνυση του Γιάννη Στέφα, βασικού μετόχου και εκπροσώπου της εταιρείας Ενεργειακή Κυκλάδων ΕΠΕ, που έχει αναλάβει το συγκεκριμένο έργο, η Ιωάννα συνελήφθη και μεταφέρθηκε στο τμήμα με την κατηγορία της παρακώλυσης εργασίας.

Στο τμήμα ο διοικητής την απείλησε ότι θα τιμωρηθεί παραδειγματικά, με σκοπό να μην επαναληφθεί η ενέργεια από άλλα μέλη του κινήματος. Η σύλληψη και αντιμετώπιση της Ιωάννας από την αστυνομία όχι μόνο δεν αποθάρρυνε το κίνημα, αλλά το συσπείρωσε. Ακολούθησε η μεγάλη κινητοποίηση του Νοεμβρίου, ενώ, για να μπορέσει η εταιρεία να προχωρήσει τις εργασίες χωρίς αντιδράσεις, εκμεταλλεύτηκε τις ημέρες της καραντίνας και της απαγόρευσης κυκλοφορίας.

«Δεν έφαγα ξύλο στην Αθήνα κι έφαγα στην Τήνο»

Ακριβώς ίδια παρέμεινε η στάση της αστυνομίας και τους επόμενους μήνες. Ακόμη κι ο δήμαρχος της Τήνου Γιάννης Σιώτος, που ανήκει στη Νέα Δημοκρατία, κατήγγειλε ότι «το υπουργείο Προστασίας του Πολίτη και το αρχηγείο της Ελληνικής Αστυνομίας παρείχαν υπηρεσίες σεκιούριτι στον ιδιώτη εν μέσω πανδημίας».

Ανάμεσα στα θύματα της αστυνομικής βίας στη διαμαρτυρία της 20ής Μαΐου ήταν κι ο κύριος Αργύρης, 68 χρόνων.

«Αυτό που πάντα με εξόργιζε ήταν να βλέπω αυτούς που έχουν την εξουσία να τραβολογάνε γυναίκες. Την ώρα λοιπόν που είχαν πιάσει μία κοπέλα τρία άτομα και την τραβάγανε με βίαιο τρόπο, εκεί πάνω προσπάθησα να τραβήξω πίσω την κοπέλα και να την απελευθερώσω. Αλλά πώς βρέθηκα κάτω... Έφαγα δυο με τρεις κλομπιές. Μία στο στήθος, αλλά ήταν κοντινή απόσταση και δεν πόνεσα πολύ. Λίγο στα πλευρά παραπάνω και τελικά στον ώμο» θυμάται ο Αργύρης, ο οποίος παλαιότερα έμενε στην Αθήνα. Το αστείο, όπως λέει, είναι ότι εκεί, ενώ κατέβαινε πάλι σε πορείες, δεν είχε τύχει να φάει ξύλο. Έφαγε τώρα στην Τήνο.

Θα εξορύξει κανείς τσιμέντο;

Τους Τηνιακούς τους απασχολεί ιδιαίτερα και το μέλλον, όταν οι ανεμογεννήτριες θα έχουν ολοκληρώσει τον κύκλο ζωής τους ή θα έχει διαπιστωθεί ότι δεν έχουν πραγματικό όφελος και θα εγκαταλειφθεί η χρήση τους. Ένας άλλος κάτοικος του νησιού, ο Γιώργος, τονίζει τα εξής:

«Το τσιμέντο που θα πέσει για κάθε ανεμογεννήτρια ισοδυναμεί με τα κυβικά μιας πενταώροφης πολυκατοικίας. Πιστεύετε ποτέ, ακόμη και σε εκατό χρόνια, όταν θα έχει βελτιωθεί η τεχνολογία, ότι θα εξορύξει κανείς το τσιμέντο απ’ τα βουνά μας; Θα έρθει κανείς να φτιάξει τους δρόμους αυτούς των 15 και 20 μέτρων που θα κάνουν στα ωραιότερα και πιο παρθένα μέρη της Ελλάδας; Κανείς δεν θα τα φτιάξει ποτέ. Ανεμογεννήτριες στέκουν σπασμένες σε όλο τον κόσμο. Έχουμε δει βίντεο από την Αμερική, τη Γερμανία, την Ελβετία. Κανείς δεν θα τα φτιάξει, επειδή πολύ απλά δεν συμφέρει κανέναν οικονομικά».

«Προτάσεις από τα κρατητήρια δεν γίνονται»

«Όταν λέμε ότι δεν θέλουμε ανεμογεννήτριες, δεν σημαίνει ότι θέλουμε αυτό που συμβαίνει με τα ορυχεία λιγνίτη και με την καύση λιγνίτη στην Πτολεμαΐδα. Δεν θέλουμε τη ρύπανση και τον καρκίνο που προκαλούν όλα αυτά. Το θέμα είναι ότι το δίπολο αυτό, ανεμογεννήτριες ή λιγνίτης, είναι ένα ψέμα. Όλη η Ελλάδα να γεμίσει ανεμογεννήτριες, δεν θα καταφέρουν ποτέ να σταματήσουν τα εργοστάσια του λιγνίτη» σημειώνει ο Πέτρος Κουσουνάδης, δημοτικός σύμβουλος της ανεξάρτητης και αμεσοδημοκρατικής παράταξης «Κοινό Τηνίων» κι ένας από τους εννιά συλληφθέντες της 20ής Μαΐου.

Διευκρινίζει επίσης ότι το κίνημα είναι μεν ενάντια στις ανεμογεννήτριες, αλλά όχι συνολικά ενάντια στις ανανεώσιμες πηγές ενέργειες. «Απλώς οι ανεμογεννήτριες θεωρούμε ότι δεν μπορούν να δώσουν στην ηλεκτροπαραγωγή αυτό παρουσιάζεται ότι μπορούν».

Στο ερώτημα τι έχουν να αντιπροτείνουν η τοπική κοινωνία και το κίνημα για τον τρόπο με τον οποίο θα παράγεται η ενέργεια, δήλωσε τη Δευτέρα μιλώντας στο Κόκκινο, στην εκπομπή της Ευγενίας Λουπάκη, ότι δεν μπορούν να γίνουν αντιπροτάσεις με το μαχαίρι στον λαιμό, «ενώ έχουμε τις μπουλντόζες από πάνω κι είμαστε μέσα στα κρατητήρια». «Προτάσεις από το κρατητήριο δεν γίνονται» υπογράμμισε και πρόσθεσε ότι θα πρέπει πρώτα η κυβέρνηση να σταματήσει τα έργα και τις άδειες και μετά να συζητηθούν οι προτάσεις.

ΣΥΡΙΖΑ Τήνου: Δεν δεχόμαστε την επιβολή

«Ως μόνιμοι κάτοικοι ενός ‘χειροποίητου’ κυκλαδίτικου νησιού, δεν δεχόμαστε να μας επιβληθεί ένας παρωχημένος τρόπος εκμετάλλευσης των ΑΠΕ που θα καταστρέψει ανεπιστρεπτί τη φυσιογνωμία του και καλούμε όλους τους εμπλεκόμενους φορείς να συμπλεύσουν με τη βούληση του συνόλου του τηνιακού λαού» αναφέρει με σημείωμά της στην “Αυγή” η τοπική Οργάνωση Μελών του ΣΥΡΙΖΑ.

Ξεκαθαρίζει ωστόσο ότι είναι θετική «στη συζήτηση εναλλακτικών λύσεων για τη χρήση ΑΠΕ που θα συνυπάρχουν αρμονικά με το τοπίο, π.χ. ανεμογεννήτριες - ανεμόμυλοι, εκμετάλλευση βιομάζας, εκμετάλλευση θαλάσσιων κυμάτων κ.λπ.».

Η Ο.Μ. Τήνου αναφέρει επίσης ότι το κίνημα που αναπτύσσεται οφείλει να εστιάσει και σε άλλες παραμέτρους. «Στην αλόγιστη και άναρχη ανοικοδόμηση, με ό,τι αυτή συνεπάγεται (καταστροφή ξερολιθιών, καταπατήσεις αγροτικών δρόμων, «τερατόμορφες» κατασκευές), στη μετατροπή των μεγάλων παραλιών του νησιού σε ατελείωτα beach bars, την επίλυση του προβλήματος διαχείρισης των απορριμμάτων, τη δημιουργία ασφαλούς οδικού δικτύου, την επίλυση τέλος του τεράστιου προβλήματος του λιμανιού του νησιού!».

Καταλήγοντας ζητάει «να ανασταλούν όλες οι διαδικασίες σχετικά με την εγκατάσταση ΑΠΕ στο νησί μας μέχρι να γίνει το σχετικό ειδικό χωροταξικό ή να βρεθεί μια λύση που θα έχει τη σύμφωνη γνώμη της τοπικής κοινωνίας. Παράλληλα είναι επιτακτική ανάγκη να συζητήσουμε για το τι είδους ανάπτυξη θέλουμε και πώς θα την πετύχουμε».

Στηρίξτε την έγκυρη και μαχητική ενημέρωση. Στηρίξτε την Αυγή. Μπείτε στο syndromes.avgi.gr και αποκτήστε ηλεκτρονική συνδρομή στο 50% της τιμής."|Αρθρο
Οι δύο κίνδυνοι.txt|"Οι δύο κίνδυνοι

Οι φιλοφρονήσεις στη διεθνή διπλωματία δεν είναι ασυνήθιστες. Σπανίως όμως είναι τυπικές. Ετσι και στην περίπτωση της επίσκεψης Μπλίνκεν στην Αθήνα, επιβεβαιώνουν το γεγονός πως οι ελληνοαμερικανικές σχέσεις βρίσκονται στην καλύτερη φάση της ιστορίας τους.

Επιβεβαιώνουν επίσης πως οι οιμωγές περί «προτεκτοράτου» και «ανθύπατων» που ακούγονταν ακόμη και τα ώριμα χρόνια της Μεταπολίτευσης αποτελούν απομεινάρι του παρελθόντος. Και δικαιώνουν, έστω και αρκετές δεκαετίες μετά, τον Ζακ Ζιλιάρ που έλεγε πως «ο αντιαμερικανισμός είναι ο σοσιαλισμός των ηλιθίων».

Το καλό κλίμα ωστόσο δεν χτίζεται σε πολιτικό ή διπλωματικό κενό. Κι επειδή ό,τι χτίζεται μπορεί εύκολα ή δυσκολότερα να γκρεμιστεί, οφείλει να επισημάνει κανείς τους κινδύνους που θα έκαναν τον Ζιλιάρ και πάλι επίκαιρο.

Ο ένας είναι μια ρητορική που λέει πως η ελληνική εξωτερική πολιτική δεν πρέπει να είναι δεδομένη. Πως μπορούν να υπάρξουν σταθερές σχέσεις βασισμένες σε απρόβλεπτες κινήσεις ή υγιείς συμμαχίες που υπαγορεύονται από μια ατελείωτη λίστα παραπόνων, απαιτήσεων και συμπλεγματικών συγκρίσεων.

Είναι η περίπτωση των ηλίθιων του Ζιλιάρ που επιπλέον είναι τσακωμένοι με την Ιστορία. Αλλά δεν είναι οι μόνοι. Ο άλλοι – κι εδώ είναι ο δεύτερος κίνδυνος – είναι όσοι βλέπουν τις ελληνοτουρκικές σχέσεις, όποιες και αν είναι οι συνθήκες και ανεξάρτητα από τα γεγονότα, κάτω από το πρίσμα ενός ατέρμονου ανατολίτικου καβγά.

Και οι δυο κατηγορίες των «ζιλιαρικών ηλιθίων» βλάπτουν το ίδιο τη Συρία. Κι αν η η καβαφική Συρία τους πέφτει μακριά, ας αντιληφθούν πως βλάπτουν το ίδιο τη χώρα μας."|Αρθρο
Ποιος θα μας εκπαιδεύσει στην τεχνητή νοημοσύνη;.txt|"Ποιος θα μας εκπαιδεύσει στην τεχνητή νοημοσύνη;

Τον τελευταίο καιρό πολλά άρθρα έχουν αναφερθεί στις εξελίξεις της τεχνητής νοημοσύνης, της τεχνολογίας και της πληροφορικής και των συνεπειών της στην καθημερινή ζωή του ανθρώπου. Σε πρόσφατο άρθρο μας (Αλγοριθμοκρατία: Το αύριο απέναντι στις μηχανές, Πολυτεχνείο Κρήτης ), αναφερθήκαμε αναλυτικά σε θέματα που μπορούν να θεωρηθούν απειλές αλλά και ως ευκαιρίες για την καλυτέρευση της ζωής των ανθρώπων. Ακόμη, οι εξελίξεις στον τομέα της τεχνολογίας και της πληροφορικής δημιούργησαν επιχειρήσεις – γίγαντες οι οποίες μπορούν να αναμετρηθούν και με κράτη. Είναι οι λεγόμενες GAFAM (Google – Apple – Facebook – Amazon – Microsoft) οι οποίες είναι έτοιμες να αναλάβουν τον έλεγχο του πλανήτη. Μερικά στατιστικά στοιχεία για τις δραστηριότητές των εταιριών αυτών είναι τα ακόλουθα: κεφαλαιοποίηση στο χρηματιστήριο σε δολάρια: Apple: 871 δις., Google: 709 δις., Microsoft: 645 δις., Amazon: 531 δις., Facebook: 522 δις. Το Facebook υπολογίζει 2 δις χρήστες ενεργούς κάθε μήνα. Το 90% των υπολογιστών χρησιμοποιεί το σύστημα εκμετάλλευσης της Microsoft.

Πέρα όμως από τις επιδόσεις τους και τη διευκόλυνση στην καθημερινότητα στη ζωή των ανθρώπων, δημιουργούν διάφορα σημαντικά προβλήματα που απειλούν τη δημοκρατία των πολιτών. Μερικά από αυτά είναι η παραποίηση του δημόσιου διαλόγου, ο μη σεβασμός στην ιδιωτική ζωή, ιδιωτικοποίηση του ίντερνετ, οι αρπακτικές πρακτικές, ο ασφυκτικός κλοιός στην κουλτούρα, τα εμπόδια στην καινοτομία , η κατάχρηση της κυριαρχικής θέσης που κατέχουν, η βελτιστοποίηση της επιθετικής φορολογικής πολιτικής τους και η απειλή της δημοκρατίας (αλγοριθμοκρατία).

Οι νέοι «κυρίαρχοι» του κόσμου προκαλούν φόβο: Larry Page (Alphabet/Google), Tim Cook (Apple), Mark (Zuckerberg (Facebook, Instagram, WhatsApp), Jeff Bezos (Amazon) και Satya Madella (Microsoft). Το ερώτημα, λοιπόν, που τίθεται είναι αν η ανθρωπότητα μπορεί να κρατήσει τα θετικά της νέας τεχνολογίας και να απομακρύνει τις κακές συνέπειες από τη χρήση των δραστηριοτήτων των παραπάνω γιγάντων.

Τεχνολογικές εξελίξεις στην καθημερινότητα

Όπως αναφέρει ο Luc de Brabandere στο πρόσφατο βιβλίο του «homo informatix» (Εκδ. Le Pommier, 2017), συνήθως οι άνθρωποι ξεχνούν εύκολα. Χωρίς τον Πλάτωνα, τον Αριστοτέλη, το Γαλιλαίο, ο Bill Gates ή ο Larry Page δε θα έφταναν στις σημαντικές τους επιτυχίες σε παγκόσμιο επίπεδο. Η ευφυΐα των πρώτων δημιούργησε τις συνθήκες για τις κατακτήσεις των δεύτερων. Η μοντέρνα πληροφορική θεωρείται ένας ποταμός στον οποίο καταλήγουν δύο παραπόταμοι: τα Μαθηματικά και η Λογική. Για το συγγραφέα δεν υπάρχει τεχνητή ευφυΐα, αλλά ανθρώπινη ευφυΐα η οποία ορίζεται ως μια διαδικασία, μια σταθερή εναλλαγή μεταξύ του εξωτερικού περιβάλλοντος και του εγκεφάλου του ανθρώπου που προσαρμόζεται, αφομοιώνει και μετά ενσωματώνει το αποτέλεσμα της προσαρμογής του. Στο ίδιο μήκος κύματος και ο Γάλλος μαθηματικός Stephane Mallat που γράφει ότι «intelligence non artificielle» (Le Monde, Science et Medecine, 27/12/2017, σελ. 8).

Η χρήση της μοντέρνας πληροφορικής μπορεί τα επόμενα – κοντινά χρόνια να οδηγήσει για πολλούς επιστήμονες στην εξαφάνιση πραγμάτων και συνηθειών για πάντα. Μερικά από αυτά μπορεί να είναι τα κλειδιά (παραδείγματα: δωμάτια ξενοδοχείων, αυτοκίνητα, smartphone), οι υπάλληλοι από τα fast-foods (McDonald’s προετοιμάζει φαγητά που μπορούν να επιλέγουν αυτόματα οι καταναλωτές), το πεντάλ του συμπλέκτη (στις ΗΠΑ το 90% των αυτοκινήτων έχουν αυτόματο κιβώτιο, Ελβετία: 20%, Γαλλία μόνο 5%), το γραμματοκιβώτιο, τα μετρητά, τα CD, τα αυτοκίνητα με βενζίνη (η Διεθνής Εταιρεία Ενέργειας προβλέπει ότι 200 εκατ. Αυτοκίνητα μέχρι το 2020 θα είναι ηλεκτρικά), οι πλαστικές σακούλες, ο κωδικός πρόσβασης (κάθε άτομο χρησιμοποιεί σήμερα κατά μέσο όρο 20 κωδικούς πρόσβασης σε καθημερινή βάση. Με τη βελτίωση των βιομετρικών πιστοποιήσεων, την αναγνώριση του προσώπου και άλλων τεχνολογιών όπως, Trust API, θα επέλθει η τελική κατάργηση των κωδικών πρόσβασης), τα κουτιά διαδικτύου (σε 5-10 χρόνια θα υπάρχει ένα “Livebox” που θα είναι ένα “non-box” για τις χρήσης του διαδικτύου).

Συμπερασματικά, ο άνθρωπος – καταναλωτής – χρήστης πρέπει να είναι κυρίαρχος όλων αυτών των τεχνολογιών και το εκπαιδευτικό του σύστημα να συνεισφέρει στην ολοκληρωμένη μόρφωσή του. Οι επιστήμες βοηθούν τον άνθρωπο στη δημιουργικότητα και στον τρόπο σκέψης, ενώ οι υπολογιστές και τα ρομπότ (humanoid) μπορούν να τον βοηθήσουν σε καθημερινές «γνωστές» δραστηριότητες καλύτερης διαβίωσης."|Αρθρο
Πρέπει να σταματήσουμε να κάνουμε μανικιούρ; - Αυτοφροντίδα, αυτοκαταστροφή ή επανάσταση;.txt|"Πρέπει να σταματήσουμε να κάνουμε μανικιούρ; - Αυτοφροντίδα, αυτοκαταστροφή ή επανάσταση;

Βρισκόμουν σε ένα δεύτερο ραντεβού, σε ένα αμυδρά φωτισμένο ιταλικό εστιατόριο στο Μπρούκλιν, όταν ένα από τα ψεύτικα νύχια μου πέταξε από το αριστερό μου χέρι και εγκαταστάθηκε στο ραβιόλι μου. Είχαμε πιει ένα ποτό και ήμασταν στη μέση της συζήτησης, όταν ακούμπησα το εν λόγω χέρι στο γόνατό μου, χρησιμοποιώντας το άλλο για να θάψω κρυφά το αποδεικτικό στοιχείο. Μετά από μια σύντομη παύση, η συζήτηση συνεχίστηκε, περνώντας αμήχανα στα αδέλφια. Το είχε προσέξει; Ήταν τόσο απαλός ο φωτισμός;

Αυτά γράφει η Zahra Hankir στην Guardian και συνεχίζει:

Αυτό ήταν το αισθητικό σφάλμα που φοβόμουν. Η απροσδόκητη στιγμή που πετάει το νύχι μου ισοδυναμεί με το ολίσθημα της Janet Jackson στο Super Bowl. Το στρώμα των νυχιών μου, που εκτέθηκε, ήταν ένα θλιβερό θέαμα: Κοντά και γδαρμένα νύχια δίπλα σε παρθένα, αμυγδαλωτά γαλλικά άκρα. Είχα κυριολεκτικά ξεγυμνωθεί. Τα ψεύτικα νύχια μου ήταν μια κουβέρτα ασφαλείας για τα χέρια μου. Εξασφάλιζαν ότι έδειχνα συγκροτημένη και γυαλισμένη. Και μου χάριζαν γωνίες, δηλώνοντας σιωπηλά ότι ήμουν, σύμφωνα με μια διαφήμιση βερνικιού νυχιών που ζωγράφισε ο Σαλβαδόρ Νταλί και η οποία παρουσιάζει όμορφα περιποιημένα χέρια, το Πορτρέτο μιας παθιασμένης γυναίκας.

Κάτω από τη γυαλάδα

Η εμφάνισή μου δεν ήταν φυσική, ούτε αβίαστη. Δεν είχα ξυπνήσει έτσι: Τα μαλλιά μου είχαν ισιώσει, οι ρυτίδες μου ήταν τακτοποιημένες, το φυσικό σχήμα των ματιών μου είχε χειραγωγηθεί με ένα φτερωτό eyeliner. Το γυμνό νύχι μου θύμιζε όλα όσα κρύβονταν από κάτω- αποκάλυπτε τον υπαρξιακό μου φόβο – και την ταλαιπωρημένη επιδερμίδα μου.

Τούτου λεχθέντος, ως πολυμήχανη Λιβανέζα, ήμουν προετοιμασμένη. Είχα συνηθίσει να κουβαλάω κρυφά ένα σετ νυχιών στην τσάντα μου, μαζί με κόλλα νυχιών. Ζήτησα συγγνώμη ευγενικά και έβαλα βιαστικά ένα νέο νύχι. Δεν ξαναείδα ποτέ τον άνδρα αυτόν.

Μέχρι σήμερα, αναρωτιέμαι αν το ατύχημά μου είναι μια ιστορία που λέει στους φίλους του. Πέρα από τα ατυχή ανέκδοτα για ραντεβού, τα νύχια είναι σημαντικά. Είναι δείκτες της ματαιοδοξίας και των ανασφαλειών μας, της αυτοέκφρασης και της δημιουργικότητας, ακόμα και της βίας και της επιθετικότητας.

Τα νύχια είναι ένας τόπος πολιτικής και παράνοιας και σύγκλισης μεταξύ τάξης και κουλτούρας και, επί του παρόντος, είναι το θέμα μιας είδησης που προκαλεί ανησυχία στα κομμωτήρια και τα γραφεία.

Η ομορφιά είναι πόνος

Πριν εξερευνήσω τον κόσμο των τεχνητών νυχιών, στα οποία επιδόθηκα κατά τους πρώτους μήνες της πανδημίας, όταν τα ινστιτούτα αισθητικής είχαν κλείσει, ήμουν υπέρμαχη του τζελ. Το βερνίκι τζελ μπορεί να διαρκέσει έως και τρεις εβδομάδες κάθε φορά χωρίς να ξεφλουδίσει ή να σπάσει- το vintage βερνίκι νυχιών δεν είναι ούτε κατά διάνοια τόσο ανθεκτικό. Έτσι, κάθε μήνα, πήγαινα στο τοπικό μου κατάστημα, πειραματιζόμενη με πλήθος χρωμάτων. Αγνοούσα το περίεργο μυρμήγκιασμα ή τα πονάκια, ενώ το βερνίκι στέγνωνε σε διαστήματα 30 δευτερολέπτων κάτω από ένα μηχάνημα με υπεριώδες φως. Η ομορφιά είναι πόνος, σκεφτόμουν καθώς παρέδιδα τις 30 λίρες μου.

Μια μελέτη στο Nature Communications τον Ιανουάριο διαπίστωσε ότι η έκθεση σε υπεριώδες φως μέσω στεγνωτηρίων νυχιών μπορεί να προκαλέσει μεταλλάξεις στο DNA και βλάβες στα κύτταρα που μπορεί να οδηγήσουν σε καρκίνο. Αυτά τα μηχανήματα είναι ουσιαστικά μίνι σολάριουμ για τα χέρια σας – το υπεριώδες φως διεισδύει βαθιά στο χόριο του δέρματος- τα στεγνωτήρια νυχιών σε τζελ χρησιμοποιούν 340 έως 395 νανόμετρα φωτός, σε σύγκριση με 280 έως 400 στα σολάριουμ.

Η ένταση της έκθεσης εξακολουθεί να αποτελεί αιτία ανησυχίας, σύμφωνα με τη Δρ Τζούλια Κέρτις του τμήματος δερματολογίας του Πανεπιστημίου της Γιούτα. «Σε σύντομο χρονικό διάστημα, τα νύχια και το δέρμα εκτίθενται σε υπεριώδη ακτινοβολία ανάλογη με μια οκτάωρη ημέρα στον ήλιο» λέει. Ένας τρόπος για να το αποφύγετε αυτό θα ήταν να αποφύγετε να βάφετε τα νύχια σας εντελώς, αλλά πείτε το αυτό σε κάποια όπως η Cardi B, η οποία λατρεύει απίστευτα τα μακριά, ασημένια, ακρυλικά νύχια της. Η ράπερ πέρυσι δημοσίευσε μάλιστα ένα σεμινάριο για το πώς να αλλάζεις πάνες χωρίς να χαλάσεις το μανικιούρ σου.

Αλλεργίες για μια ζωή

Τον περασμένο μήνα, το βρετανικό Γραφείο Ασφάλειας και Προτύπων Προϊόντων δήλωσε ότι διερευνά τις αλλεργίες που προκαλούνται από τζελ και ακρυλικά, μια ανησυχητική τάση που έχει παρατηρήσει και η Δρ Τζούλια Κέρτις. Εάν το βερνίκι τζελ δεν έχει στεγνώσει επαρκώς, τα μεθακρυλικά άλατα μπορεί να διαρρεύσουν στο δέρμα και να προκαλέσουν ερεθισμό. Οι άνθρωποι μπορεί στη συνέχεια να γίνουν ευαίσθητοι σε υλικά που περιέχουν ακρυλικά- για ορισμένους, αυτό σήμαινε ότι δεν μπορούν να υποβληθούν σε ορισμένες ιατρικές θεραπείες, όπως η χειρουργική επέμβαση αντικατάστασης αρθρώσεων, ή να λάβουν συγκεκριμένα φάρμακα, μεταξύ άλλων για τον διαβήτη.

«Βλέπουμε συχνά ανθρώπους με αλλεργική δερματίτιδα στα ακρυλικά και τα νύχια τζελ» λέει η Κέρτις. Οι αλλεργίες εκδηλώνονται ως εξάνθημα και ξεφλούδισμα γύρω από τις άκρες των δακτύλων- ορισμένοι εμφανίζουν ακόμη και δερματίτιδα των βλεφάρων λόγω του ότι τρίβουν το πρόσωπό τους με τα περιποιημένα χέρια τους. «Υπάρχουν φορές που προσπαθώ να δεσμεύσω τη ματαιοδοξία των ασθενών μου λέγοντάς τους ότι τα βραχυπρόθεσμα οφέλη της ωραίας εμφάνισης δεν αξίζουν τον κόπο» προσθέτει. «Δεν είναι μόνο ο καρκίνος και οι ρυτίδες που πρέπει να εξετάζουν οι άνθρωποι, αλλά και οι αλλαγές στη χρωστική ουσία, η λέπτυνση του δέρματος και οι μόνιμες βλάβες».

Αντηλιακό στα χέρια;

Αφού μετακόμισα στη Νέα Υόρκη από το Λονδίνο το 2021, μπήκα σε μια νέα εποχή εξερεύνησης των νυχιών και των συνηθειών περιποίησης. Τα ακρυλικά και τα ψεύτικα νύχια είναι φαινομενικά πιο συνηθισμένα μεταξύ των millennials και των zoomers στην Αμερική, όπου τα κομμωτήρια βραβεύουν την ταχύτητα έναντι της πολυτέλειας. Οι Νεοϋορκέζες προτιμούν τα μακρύτερα νύχια, με περίτεχνη τέχνη, ενώ οι Λονδρέζες είναι γενικά πιο χαμηλών τόνων με το μανικιούρ τους.

Δεν είχα συνειδητοποιήσει τη μακροπρόθεσμη ζημιά που θα μπορούσαν να προκαλέσουν αυτά τα μηχανήματα μέχρι που έπεσα πάνω στο TikTok μιας beauty influencer που συμβούλευε τους ανθρώπους που έκαναν τζελ μανικιούρ να χρησιμοποιούν αντηλιακό στα δάχτυλά τους για να αποφύγουν τις ρυτίδες των χεριών. Πιο σοβαρές πιθανές ασθένειες δεν αναφέρθηκαν. Μεταλλάξεις του DNA; Κακό. Ρυτιδωμένα χέρια; Χειρότερο.

«Φοράω αντηλιακό στα χέρια μου όταν φτιάχνω τα νύχια μου» λέει η Τσέλσι Άσερ, 31 ετών, εργαζόμενη στον τομέα της τεχνολογίας στο Μπράιτον. Αν και καταλαβαίνει ότι μπορεί να υπάρχουν ακόμα κάποιοι κίνδυνοι όταν κάνεις μανικιούρ, ακόμα και με αντηλιακό, δεν πτοείται, καθώς για εκείνη, η ανταμοιβή ενός φρέσκου σετ ξεπερνά κατά πολύ το φυσικό. «Ως γυναίκα με αλωπεκία, το να έχω όμορφα νύχια με επιβεβαιώνει όσον αφορά τη θηλυκότητά μου» λέει.

Αυτοφροντίδα ή αυτοκαταστροφή;

Μεγαλώνοντας σε ένα ασταθές πολιτικό και κοινωνικοοικονομικό περιβάλλον στον Λίβανο, το οποίο βρισκόταν συνεχώς στα πρόθυρα της κατάρρευσης, προσωπικά αντιμετώπισα την περιποίηση και το ντύσιμο ως την ύψιστη μορφή αυτοφροντίδας. Άρχισα να κάνω μανικιούρ και να φτιάχνω τα φρύδια μου μόλις στα 14 μου- αν τα μάτια μου ήταν χωρίς kohl ή τα νύχια μου χωρίς βερνίκι, σίγουρα κάτι δεν πήγαινε καλά στην προσωπική μου ζωή.

Στο πέρασμα των αιώνων, σε όλους τους πολιτισμούς και τις ηπείρους, η βαφή των νυχιών ήταν αναπόσπαστο κομμάτι του καλλωπισμού. Οι αρχαίοι Βαβυλώνιοι δημιούργησαν το πρώτο σετ μανικιούρ: Τα εργαλεία του ήταν φτιαγμένα από χρυσό, οι άνδρες πολεμιστές της περιοχής λέγεται ότι έβαφαν τα νύχια τους πριν από τη μάχη για να τρομάξουν τους εχθρούς τους. Οι αρχαίοι Αιγύπτιοι βουτούσαν τα δάχτυλά τους σε χένα και επιχρύσωναν τα νύχια τους. Η χένα χρησιμοποιούνταν επίσης για τον καλλωπισμό των νυχιών στην αρχαία Κίνα.

Αργότερα, άνδρες και γυναίκες της δυναστείας Μινγκ στόλιζαν τα νύχια τους μουλιάζοντάς τα σε ένα μείγμα από κερί, φυσικές βαφές, ασπράδια αυγών και άλλα υλικά. Οι χορευτές του Καθακαλί στο ινδικό κρατίδιο Κεράλα εξακολουθούν να χρησιμοποιούν μεταλλικά χρώματα για μακριά, καμπυλωτά τεχνητά νύχια, τα οποία μπορεί να έχουν μήκος αρκετών εκατοστών και τείνουν να είναι καμπυλωτά- η εντυπωσιακή παρουσίασή τους είναι ιδιαίτερα σημαντική καθώς οι βασικές χειρονομίες στο Καθακαλί, γνωστές ως mudras, βοηθούν στην αφήγηση ιστοριών.

Κατά την περίοδο Κατζάρ της Περσίας, οι γυναίκες της αυλής ενσωμάτωσαν τη βαφή των νυχιών στις ρουτίνες αυτοφροντίδας τους. Εφάρμοζαν χένα στα νύχια τους και σορμέ (μια μορφή eyeliner) κατά μήκος των βλεφαρίδων τους. Αν και η διακόσμηση των νυχιών προήλθε από την Ανατολή, το βερνίκι νυχιών όπως το γνωρίζουμε σήμερα θεωρείται δυτική εφεύρεση – οι επιχειρηματίες άρχισαν να πειραματίζονται με το βερνίκι που χρησιμοποιείται για τη βαφή αυτοκινήτων τη δεκαετία του 1920. Οι εταιρείες Cutex και Glazo ήταν πιθανότατα οι πρώτες εταιρείες καλλυντικών που πούλησαν χρωματιστό, υγρό βερνίκι νυχιών, σε μια απόχρωση του ροζ, γράφει η Suzanne E Shapiro στο βιβλίο της, Nails: The Story of the Modern Manicure.

Το μανικιούρ βρίσκεται στη διασταύρωση της τάξης, του φύλου, της εξουσίας και της φυλής

«Τρομερά έξυπνο. Το ακαταμάχητο φτερούγισμα των φωτεινών, ροδοφωτισμένων άκρων των δακτύλων» έλεγε μια διαφήμιση της Cutex το 1927, στην οποία εμφανιζόταν μια γυναίκα να επιδεικνύει τα βαμμένα νύχια της ενώ καπνίζει τσιγάρο. «Μπορεί να χρησιμοποιηθεί χωρίς φόβο τραυματισμού των νυχιών» δήλωνε η εταιρεία. Παρεμπιπτόντως, τα πρώτα σκευάσματα βερνικιού νυχιών φτιάχνονταν με υψηλά επίπεδα νιτροκυτταρίνης, ένα δυνητικά εύφλεκτο συστατικό που αρχικά αναπτύχθηκε ως στρατιωτικό εκρηκτικό.

Το μανικιούρ βρίσκεται στη διασταύρωση της τάξης, του φύλου, της εξουσίας και της φυλής- το βερνίκι νυχιών είναι κάτι πολύ περισσότερο από μακιγιάζ – μπορεί να είναι πολιτικό. Στις κοινότητες των μαύρων, η χρήση ψεύτικων νυχιών με υπερβολικά σχέδια μπορεί να σηματοδοτήσει την απόρριψη των ευρωκεντρικών προτύπων ομορφιάς και τον εορτασμό της εθνοτικής ταυτότητας. Οι μαύρες γυναίκες συχνά κρίνονται διαφορετικά για το πώς παρουσιάζονται: Μια λευκή γυναίκα με μανικιούρ στα χέρια μπορεί να θεωρηθεί μοντέρνα, ενώ μια μαύρη μπορεί να θεωρηθεί παραβατική.

Η Sonia Sotomayor, η πρώτη Λατινοαμερικανίδα δικαστής στο Ανώτατο Δικαστήριο των ΗΠΑ, συμβουλεύτηκε από τον Λευκό Οίκο να κρατήσει το χρώμα των νυχιών της ουδέτερο για την επικύρωσή της- στη δεξίωση για τον διορισμό της όμως, φόρεσε προκλητικά κόκκινα νύχια. Ο κόσμος μπήκε στο Twitter για να την επαινέσει και να την επικρίνει. «Μπράβο της» έγραφε μια ανάρτηση, «μένει πιστή στον εαυτό της σε έναν αντρικό κόσμο».

Ηashtag #nails

Η Κάιλι Τζένερ βοήθησε στη διάδοση των ακρυλικών μεταξύ των λευκών γυναικών, επιδεικνύοντας τακτικά τις συμβουλές της στο Instagram (υπάρχουν σήμερα 213 εκατ. αναρτήσεις στο Instagram με το hashtag #nails). Η διακόσμηση των νυχιών, ως τέτοια, δεν είναι απρόσβλητη από την πολιτισμική οικειοποίηση- αν και οι λευκές γυναίκες φορούν τώρα ακρυλικά σε αφθονία, τα μακριά, καμπυλωτά ψεύτικα νύχια ανήκαν ιστορικά στην κουλτούρα των μαύρων. Σε ένα δοκίμιο για το The Cut, η Tembe Denton-Hurst παραδέχεται ότι για χρόνια ανησυχούσε ότι φορώντας ακρυλικά νύχια θα μπορούσε «να σηματοδοτήσει κάτι για μένα που δεν ήθελα να επικοινωνήσω: ότι ήμουν «γκέτο», «φωνακλού» ή ότι δεν ταίριαζα». Τα συναισθήματα της Denton-Hurst ρίχνουν φως στο εύρος των αντηχήσεων που απορρέουν από τη λευκή υπεροχή, από τον συστημικό ρατσισμό και τις διακρίσεις μέχρι την πολιτισμική διαγραφή και τις κοινωνικοοικονομικές ανισορροπίες.

Για την Ντεζιρέ Τόμσον, 33 ετών, συγγραφέα με έδρα το Μπρούκλιν, το μανικιούρ σήμαινε την ενηλικίωση και τον εορτασμό της μαύρης καταγωγής της. Στα 14 της, άρχισε να πηγαίνει σε κομμωτήρια της Δομινικανής Δημοκρατίας για ακρυλικά. «Η καλύτερή μου φίλη φορούσε ακρυλικά. Μου έδειξε το επόμενο επίπεδο της θηλυκότητας. Το να αποκτήσω γελοία μακριά νύχια ήταν το ισοδύναμο του ότι έκανα coming out ως fly girl». Ενώ η Τόμσον αποφεύγει τα ακρυλικά αυτές τις μέρες, εξακολουθεί να κάνει περιστασιακά μανικιούρ με τζελ. «Τα νύχια μου είναι μια καλή αναπαράσταση του τι αισθάνομαι για τον εαυτό μου. Είναι σαν να βάζω τακούνια στα νύχια μου όταν τα φτιάχνω, σαν να ντύνω τα δάχτυλά μου».

Το μανικιούρ ως πράξη αντίδρασης

Το μανικιούρ μπορεί επίσης να είναι μια πράξη πρόκλησης. Στο Ιράν, οι γυναίκες έχουν θεωρήσει την εμφάνισή τους ως ευκαιρία για πολιτική ανυπακοή. Μετά την Ισλαμική Επανάσταση του 1979, οι γυναίκες επαναστάτησαν κατά των νέων περιορισμών που επιβλήθηκαν, αποκαλύπτοντας τα μαλλιά τους κάτω από τη μαντήλα τους, φορώντας κραγιόν, επιδεικνύοντας έντονα χρώματα και κάνοντας μανικιούρ. «Όταν οι αρχές ήταν αυταρχικές στις δεκαετίες του 1990 και του 2000 και παρενοχλούσαν τις γυναίκες για την εμφάνισή τους, ιδίως όταν πήγαιναν στα πανεπιστήμια ή στα κυβερνητικά γραφεία, αυτές κολλούσαν στο βερνίκι νυχιών και στο κραγιόν» λέει η συγγραφέας Azadeh Moaveni.

Οι Ιρανές γυναίκες συνεχίζουν να αντιστέκονται στους περιορισμούς χρησιμοποιώντας την αισθητική τους ως εργαλείο. Στη φωτογραφία της Μάχσα Αμινί, που έγινε viral μετά τον θάνατό της ενώ βρισκόταν υπό αστυνομική κράτηση τον Σεπτέμβριο του 2022, η 22χρονη Κούρδο-Ιρανή έχει τα χείλη και τα νύχια της βαμμένα μπορντό. Τους μήνες που ακολούθησαν τον θάνατο της Αμινί, εκατομμύρια άνθρωποι βγήκαν στους δρόμους απαιτώντας μεταρρυθμίσεις και φωνάζοντας «Γυναίκα, ζωή, ελευθερία».

Οι αχρείαστες ενοχές

Καθώς ενηλικιώθηκα στον Λίβανο, η οικογένειά μου περίμενε από μένα να είμαι σεμνή- ορισμένοι συντηρητικοί μουσουλμάνοι αποδοκιμάζουν το βερνίκι νυχιών ή το υπερβολικό μακιγιάζ. «Μήπως ο Θεός με τιμωρεί για τις παραβάσεις μου;» αναρωτήθηκα όταν έσπασα ένα από τα ακρυλικά μου νύχια σε ένα τρένο στα τέλη του 2021 και ένιωσα ένα τσίμπημα πόνου, που ήταν τόσο έντονο που παραλίγο να λιποθυμήσω. Είχα διδαχθεί ότι το να αποσπά κανείς την ανδρική προσοχή με το να ομορφαίνει τον εαυτό του υπονοούσε μια μορφή λάγνας ματαιοδοξίας, η οποία αναπόφευκτα θα οδηγούσε σε αμαρτωλή συμπεριφορά. Ξάπλωσα σε τρία καθίσματα και διάβασα μια ντούα, ή προσευχή, μέχρι να συνέλθω. Όταν κάποιος με ρώτησε τι συνέβη, αμήχανα είπα ότι έπεσα –ντράπηκα να πω ότι υπέκυψα σε ένα σπασμένο νύχι.

Για μένα και την αδελφή μου, το μανικιούρ μοιάζει με ένα είδος θεραπείας. Ξεκίνησε ως μια μικρή επαναστατική πράξη, έγινε μια μορφή αυτοσυντήρησης. Κατά τη διάρκεια των αγώνων μου με το άγχος, την κατάθλιψη και ακόμη και τη δυσμορφία του σώματος, στράφηκα σταθερά στην τέχνη των νυχιών και στο έμπιστο kohl μου. Αν τα νύχια μου μπορούσαν να μιλήσουν, θα σας έλεγαν το αντίθετο της διάθεσής μου. Όσο πιο σοβαρή είναι η αναταραχή στον Λίβανο και όσο πιο κατακλυσμιαίες είναι οι ενημερώσεις στις ειδήσεις, τόσο πιο λαμπερά είναι τα μανικιούρ μου. Όσο πιο βαθιές είναι οι ενοχές μου που ζω μακριά από τους γονείς μου και την πατρίδα μου, τόσο πιο τολμηρά είναι τα σχέδια των νυχιών μου. Μετά από δύσκολους χωρισμούς μπορείτε να με βρείτε στο σαλόνι νυχιών, να μοιράζομαι λεπτομέρειες σχετικά με τις καταστάσεις μου με τη μανικιουρίστα μου, καθώς εκείνη απαλύνει αδιάφορα τον πόνο της καρδιάς μου με κάθε χρωματική πινελιά.

Ίσως αυτά τα ροζ και οι λάμψεις να είναι ένας ανόητος αντιπερισπασμός από πιο σοβαρά θέματα, αλλά μου φέρνουν στιγμές χαράς. Όσο για τους κινδύνους, έχω ασχοληθεί με αυτοκόλλητα νυχιών, κανονικό βερνίκι και νύχια σε σκόνη, τα οποία συνεπάγονται ελάχιστη έκθεση στο υπεριώδες φως. Επίσης, περιλούζω τα χέρια μου με SPF 50 πριν πάω στο κομμωτήριο.

Αυτά τα «τακούνια για τα νύχια μου» μπορεί να μου προκαλούν διαλείποντα πόνο, αλλά είναι ένας πόνος που είμαι πρόθυμη να υπομείνω. Στα αραβικά, έχουμε μια παροιμία που μεταφράζεται περίπου ως εξής: «Αυτή που θέλει όμορφα πράγματα δεν πρέπει να παραπονιέται».

*Το βιβλίο, Eyeliner: A Cultural History, της Zahra Hankir θα κυκλοφορήσει από τις εκδόσεις Harvill Secker και Penguin Books τον Νοέμβριο.

*Το άρθρο δημοσιεύθηκε στην theguardian.com"|Αρθρο
Προσκλητήριο απόντων.txt|"Προσκλητήριο απόντων

Καλή εκδήλωση είναι, πιστεύω, αυτή που, μόλις τελειώσει, σκέφτεσαι: θα ήταν κρίμα να την είχα χάσει! Ετσι ένιωσα, αργά το βράδυ της Τετάρτης, στο Κηποθέατρο της Νίκαιας. Οπου η ομάδα «Φυσάει Κόντρα στη Νίκαια», στο 5ο Αντιφασιστικό Φεστιβάλ της… φιλοξένησε, απόντα/παρόντα, τον Περικλή Κοροβέση, σε μιαν εκδήλωση φόρου τιμής, μεστή συγκινήσεων και αισθητικής απόλαυσης, που, είμαι βέβαιος, θα την προσυπέγραφε και ο τιμώμενος, με το γνωστό του γενναιόδωρο: «Μπράβο, παιδιά! Κάτι τέτοιο θέλω να κάνετε και για μένα, όταν έρθει εκείνη η ώρα!..». Σκεφτόμουν, με θλίψη, πως η Αριστερά, για να βγάλει κάτι καλό, πρέπει πρώτα να σπάσει σε χίλια κομμάτια…

Βέβαια, Κοροβέσης και Αντιφασισμός είναι προτάσεις ταυτόσημες· δεν πάει το ένα χωρίς το άλλο, κάτι λείπει. Και όταν λέω «προτάσεις», εννοώ, ακριβώς, προτάσεις: Και ο Περικλής είναι μία πρόταση έρευνας, διαρκής (σωστά, επομένως, ξεκίνησε η έκδοση των Απάντων του· τυπική αφορμή για την εκδήλωση στην Κοκκινιά). Και ο Αντιφασισμός είναι μία πρόταση πάλης στο διηνεκές· τουλάχιστον όσο υπάρχουν ανάμεσά μας παντοειδείς φασίστες.

«Δεν υπάρχει κελί που να μην τρυπιέται. Δεν υπάρχει φυλακή που δεν μπορείς να δραπετεύσεις. Δεν υπάρχει σκλαβιά που να εμποδίζει την ελευθερία σου. Ολα είναι στο κεφάλι σου. Σπάσ’ το και πέτα. Ο ουρανός είναι απέραντος. Υπάρχει μια γωνιά που σε περιμένει. Βρες την», γράφει ο Περικλής στην «Απόδραση».

Θυμάμαι, όσους ακόμα βαστάει η μνήμη, απόντες σήμερα συντρόφους, παιδιά τότε, από εκείνο το φθινόπωρο του ’67, στου Αβέρωφ: Περικλής Κοροβέσης, Φίλιππας Βλάχος, Κώστας Βρεττάκος, Γιώργος Γλυνός, Δάντης Χρυσικός, Γιώργος Κουπαρούσος, Αντρέας Δάνος, Ανέστος Σοβατζόγλου, Αντώνης Σωτηράκος, Γιάννης Λελούδας, Τάκης Δραγουμάνος…

Φίλη αγαπητή, που έχει καλό συνήθειο να με καλημερίζει ψηφιακά με ποιητές μας, χθες, ξημερώματα (σύμπτωση!), με ξεπροβόδισε με Τάσο Λειβαδίτη: «Φθινόπωρο ήσυχο, αφηρημένο/ τα φύλλα θα ’λεγες πέφτουν/ από μιαν άλλη ζωή και/ μόνο τα χρυσάνθεμα επιμένουν,/ σαν τις πλάνες μας…»."|Αρθρο
Ρωσία Ο Αλεξέι Ναβάλνι επιστρέφει σήμερα στη Ρωσία παρά την απειλή για σύλληψή του.txt|"Ρωσία: Ο Αλεξέι Ναβάλνι επιστρέφει σήμερα στη Ρωσία παρά την απειλή για σύλληψή του

Ο επικριτής του Κρεμλίνου Αλεξέι Ναβάλνι αναμένεται να επιστρέψει σήμερα αεροπορικώς στη Ρωσία για πρώτη φορά μετά τη δηλητηρίασή του το περασμένο καλοκαίρι, παρά τη δηλωμένη επιθυμία των αρχών να τον συλλάβουν και ενδεχομένως να τον φυλακίσουν για χρόνια.

Ο Ναβάλνι, ένας από τους πιο εξέχοντες επικριτές του προέδρου Βλαντίμιρ Πούτιν στο εσωτερικό, ανακοίνωσε την απόφασή του να επιστρέψει από τη Γερμανία την Τετάρτη, λέγοντας ότι του λείπει η Μόσχα και αδιαφορεί για τις επινοημένες, όπως τις χαρακτήρισε, ποινικές υποθέσεις εναντίον του.

Μία ημέρα αργότερα, η η υπηρεσία φυλακών της ρωσικής πρωτεύουσας ανακοίνωσε ότι θα κάνει ό,τι μπορεί για να τον συλλάβει μόλις επιστρέψει, κατηγορώντας τον ότι παραβίασε τους όρους της αναστολής της ποινής φυλάκισής του για υπεξαίρεση, μια υπόθεση του 2014 η οποία είναι κατασκευασμένη όπως υποστηρίζει ο αντιπολιτευόμενος.

Ο Ναβάλνι, που ελπίζει σε μια επιτυχία στις βουλευτικές εκλογές του Σεπτεμβρίου, αντιμετωπίζει ενδεχομένως πρόβλημα σε άλλες τρεις ποινικές υποθέσεις, που έχουν όλες πολιτικά κίνητρα όπως υποστηρίζει

Η επιστροφή του θέτει ένα δίλημμα για το Κρεμλίνο: είτε να τον φυλακίσει και να διακινδυνεύσει διαμαρτυρίες και τιμωρητική δράση από τη Δύση μετατρέποντάς τον σε πολιτικό μάρτυρα είτε να μην κάνει τίποτα και να διακινδυνεύσει να εμφανιστεί αδύναμο στα μάτια των σκληροπυρηνικών του Κρεμλίνου.

Ο 44χρονος Ναβάλνι αναμένεται να αναχωρήσει από το Βερολίνο, όπου αεροδιακομίστηκε τον Αύγουστο για επείγουσα ιατρική θεραπεία μετά τη δηλητηρίασή του από αυτό που γερμανικοί έλεγχοι έδειξαν πως ήταν ο νευροτοξικός παράγοντας Novichok, και να φθάσει στη Μόσχα στις 18:20 ώρα Ελλάδας.

Ο αντιπολιτευόμενος πολιτικός, ο οποίος λέει ότι έχει αναρρώσει σχεδόν πλήρως, υποστηρίζει πως ο Πούτιν βρισκόταν πίσω από τη δηλητηρίασή του. Το Κρεμλίνο αρνείται οποιαδήποτε ανάμιξη, λέει ότι δεν έχει δει κανένα αποδεικτικό στοιχείο ότι δηλητηριάστηκε, και ότι είναι ελεύθερος να επιστρέψει στη Ρωσία.

Ο Ναβάλνι λέει πως το Κρεμλίνο τον φοβάται. Το Κρεμλίνο, που αναφέρεται σε αυτόν μόνο ως ""ο ασθενής του Βερολίνου"", χλευάζει αυτόν τον ισχυρισμό. Σύμμαχοι του Πούτιν επισημαίνουν δημοσκοπήσεις που δείχνουν πως ο Ρώσος ηγέτης είναι πολύ πιο δημοφιλής από τον Ναβάλνι, τον οποίο αποκαλούν μπλόγκερ και όχι πολιτικό.

Ο Ναβάλνι έχει πει πως θα επιβιβαστεί σε πτήση της ρωσικής αεροπορικής εταιρίας Pobeda, η οποία ανήκει στην υπό κρατικό έλεγχο Aeroflot.

Οι υποστηρικτές του σχεδιάζουν να τον συναντήσουν στο αεροδρόμιο Βνούκοβο της Μόσχας, παρά τις μετεωρολογικές προβλέψεις για τσουχτερό κρύο με θερμοκρασίες -17 βαθμών Κελσίου και τις 4.500 νέες μολύνσεις από κορονοϊό που καταγράφονται καθημερινά στη ρωσική πρωτεύουσα.

Μέχρι τώρα, τουλάχιστον 2.000 άνθρωποι χρησιμοποίησαν μια σελίδα στο Facebook για να πουν ότι σχεδιάζουν να είναι εκεί, με άλλους 6.000 να εκφράζουν ενδιαφέρον. Υποστηρικτές του Κρεμλίνου αναμένεται επίσης να πάνε στο αεροδρόμιο.

Το γραφείο του εισαγγελέα της Μόσχας, το οποίο λέει ότι έχει προειδοποιήσει επίσημα 15 διοργανωτές υπέρ του Ναβάλνι, έχει πει πως η συγκέντρωση είναι παράνομη γιατί δεν έχει λάβει άδεια από τις αρχές. Αυτό σημαίνει ότι όσοι εμφανιστούν μπορεί να προσαχθούν, να τους επιβληθεί πρόστιμο ή να φυλακιστούν.

Επικαλούμενο περιορισμούς λόγω της COVID-19, το αεροδρόμιο ανακοίνωσε ότι δεν θα επιτρέψει την παρουσία ΜΜΕ στο εσωτερικό του.

Δικαστήριο της Μόσχας διέταξε χθες, Σάββατο, την προφυλάκιση ενός συμμάχου του Ναβάλνι, του Πάβελ Ζελένσκι, με κατηγορίες για εξτρεμισμό τις οποίες ο ίδιος αρνείται.

Την παραμονή της επιστροφής του, ο Ναβάλνι ευχαρίστησε τους Γερμανούς μέσω Facebook για τη φιλική, σπάζοντας τα στερεότυπα, φιλοξενία, όπως τη χαρακτήρισε, που του προσέφεραν τους τελευταίους πέντε μήνες.

""Σας ευχαριστώ, φίλοι!"", έγραψε στα γερμανικά.

Πηγή: ΑΠΕ-ΜΠΕ"|Αρθρο
Σε βρίσκω επί τέλους! Βγάλε γρήγορα το σακάκι γιατί η υπομονή μου εξηντλήθη..txt|"Σε βρίσκω επί τέλους! Βγάλε γρήγορα το σακάκι γιατί η υπομονή μου εξηντλήθη.


Όταν τα ρούχα που φοράς χρωστάς εις τους εμπόρους…
Σε βρίσκω επί τέλους! Βγάλε γρήγορα το σακάκι γιατί η υπομονή μου εξηντλήθη.
Είναι πάρα πολλές οι ιστορίες της Παλιάς Αθήνας που αναφέρονται στα φέσια που έβαζαν διάφοροι στα εστιατόρια, στις ταβέρνες, στους ράφτες τους και όπου αλλού τους έπαιρνε.

Μάλιστα για τους αποκαλούμενους «λιμοκοντόρους», γόνους καλών οικογενειών που κυκλοφορούσαν χωρίς χαρτζιλίκι και φέσωναν κόσμο και κοσμάκη, η συμβουλή ήταν:
Κορίτσια μην πιστεύετε εις τους λιμοκοντόρους γιατί τα ρούχα που φορούν χρωστούν εις τους εμπόρους!



Το σχετικό χρονογράφημα του Δ. Ψαθά είναι απολαυστικό:
«Εις ένα κέντρο των Πετραλώνων εκάθητο ένας νεαρός με δύο κοπέλλες και ένα κύριον μεσόκοπον. Ο νεαρός ήταν κομψός. Ο μεσόκοπος ήταν τύπος μάλλον λαϊκός αλλά ευκατάστατος και καλοζωισμένος. Οι κοπέλλες ήσαν βάλε δεκάξη η μία, επάνω-κάτω είκοσι η άλλη. Στήριγμα της παρέας αποτελούσε ο νεαρός αν έκρινε κανείς από τα γελαστά μάτια και τα μισάνοιχτα στόματα με τα οποία τον παρακολουθούσαν οι υπόλοιποι.

Ήταν δε ως εξής ο νεαρός. Ψηλόλιγνος. Εφορούσε ένα κοστούμι καφέ καρώ, πολύ κομψό, κάλτσες μπεζ και παπούτσια καφέ βελουτέ. Το πρόσωπό του ήταν μακρύ. Το σαγόνι του οξύ. Τα μάτια του έξυπνα και η μύτη του λιγάκι σουβλερή ως μπάμια. Το μαλλί του ήταν κολλημένο στο κρανίον του με λυσσώδες βούρτσισμα και γυάλιζε τόσον ώστε μπορούσες να καθρεφτιστής θαυμάσια στην κεφαλήν του.

Μιλούσε διαρκώς. Εκάπνιζε, διέκοπτε ολίγον, άφινε τους άλλους να γελούν και ύστερα ακουμπούσε το τσιγάρο στην άκρη ενός πιάτου και εσυνέχιζε τις ατελείωτες και αρκετά χαριτωμένες όπως εφαίνετο ιστορίες του. 



Ένας προσεκτικός παρατηρητής θα αντιλαμβάνετο αμέσως ότι ο νεαρός δεν εκαθόταν τυχαίως και μοιραίως μεταξύ των δύο κοριτσιών και του πατέρα τους. Διότι τα βλέμματα της μεγαλυτέρας κοπέλλας αντανακλούσαν τόσην τρυφερότητα και το πρόσωπο του πατέρα έδειχνε τόσην ευτυχίαν, ώστε δεν εχρειαζόταν φιλοσοφία για να εννοήση κανένας ότι ο νέος προωρίζετο για γαμβρός. Άλλως τε η κουβέντα επήρε έξαφνα μορφήν πολύ σοβαράν. Ένας κακοήθης ωτακουστής, έξαφνα, θα άκουγε τον παρακάτω χαρακτηριστικόν διάλογον:
-Λοιπόν Χρηστάκη;…
-Μάλιστα;
-Πάνε καλά οι δουλειές τώρα;
-Οι δουλειές; Τι λέτε κύριε Παναγιώτη. Όταν ο Χρηστάκης αποφασίζει να κάνη κάτι στην ζωή του, τα κανονίζη όλα εκ των προτέρων μέχρι και της τελευταίας λεπτομερείας. Σήμερα, αγαπητέ μέλλων πενθερέ μου, με την τελευταία προαγωγή μου παίρνω καθαρές εφτά χιλιάδες δραχμές. Δεν λέω πως ο μισθός αυτός είνε καταπληκτικός όταν η προίκα της δεσποινίδος κόρης σας φτάνει τις πεντακόσιες χιλιάδες –παρντόν μαμζέλ που συζητάμε θέματα τόσο πεζά- αλλά σας βεβαιώ ότι πολύ γρήγορα ο μισθός μου θα φτάση τις δέκα χιλιάδες δραχμές μηνιαίως οπότε υποθέτω ότι δεν θα χρειασθή να συνεισφέρη κανένας για την εξασφάλισιν μιάς ζωής ανέτου όπως επιθυμώ να εξασφαλίσω εις την δεσποινίδα κόρη σας.



Γοητευμένοι ήσαν όλοι από τα σταράτα αυτά λόγια που έλεγε με τόσον αέρα και τέτοιο μπρίο ο υποψήφιος γαμβρός. Ο υποψήφιος πενθερός του τον έβλεπε σαν ένα απόκτημα, η μεγαλειτέρα εκ των δύο κοπελλών ως την ενσάρκωσιν των ονείρων της και η μικροτέρα τον παρακολουθούσε με νυγμούς ζήλειας εις τα τρίσβαθα της ψυχής της.

Εκεί ήσαν τα πράγματα όταν ενεφανίσθη ο από μηχανής δαίμων. Ήταν ένας κύριος παχουλός, μετρίου αναστήματος, ως σαράντα χρονών, ο οποίος μόλις είδε τον νεαρόν επλησίασε στο τραπέζι του με βήμα αποφασιστικόν. Εκόπηκε η μιλιά του νέου μόλις τον αντελήφθη και το χρώμα του έγινε κάτασπρο. Ύστερα ετινάχτηκε επάνω και προσπαθώντας να ξαναβρή το μπρίο του εστράφη προς τον παχουλόν κύριον:
-Καλημέρα Θανάση.
-Σε βρίσκω επι τέλους! 
-Τι νέα, τι γίνεσαι; Επέρασα πέντε φορές απ’ το κατάστημά σου και δεν μπόρεσα να σε πετύχω. Είμαι πολύ ευτυχής που σε συναντώ. Κάθισε να σε συστήσω στον κύριο Ανδρεόπουλο και στα κορίτσια του. Θα πάρης τίποτε;
-Βγάλε γρήγορα το σακκάκι γιατί η υπομονή μου εξηντλήθη!
Πέτρα ήταν η καρδιά του κ. Θανάση; Μα και να μη συγκινηθή καθόλου από αυτήν την φιλικήν εγκαρδιότητα του θύματός του, αφού τ’ ακούει το δικαστήριον  και δεν μπορεί να το πιστεύση:
-Έτσι σου είπε;
-Μάλιστα.
-Επί λέξει;
-Μάλιστα κ. πρόεδρε.. Έκανε ποτέ ράπτης τέτοιαν απρέπειαν; Ομολογώ κ. πρόεδρε ότι του εχρωστούσα από διετίας τρία κοστούμια, αλλά τελευταίως οι δουλειές μου δεν επήγαιναν καθόλου καλά και αναγκάστηκα να του καθυστερήσω τα χρήματά του.
Εκλήθη και ο ράπτης:
-Απατεών!
-Σιγά! Σιγά! Χωρίς ύβρεις!
-Δυό χρόνια τώρα κ. πρόεδρε μου χρωστά τρία κουστούμια και δεν μου επλήρωσε πεντάρα. Θα μου πήτε τώρα αφού δεν πλήρωσε το ένα πως του έφτιαξα τα άλλα. Μα κάθε φορά κατόρθωνε να με μπλέκη ισχυριζόμενος ότι σε λίγες μέρες επρόκειτο να παντρευτή και να πάρη μια τεράστια προίκα. Μ’ αυτά κι’ αυτά κατάφερε να με τυλίξη.



»Ξέρετε κ. πρόεδρε ότι η υπομονή έχει όρια. ‘Όταν τον είδα προχθές να παριστάνη τον κύριο δεν μπόρεσα πλέον να κρατηθώ. Του τα είπα γιατί είχα πάρη όρκο να τον ρεζιλέψω. Κι’ αυτός έρχεται το ίδιο απόγευμα στο μαγαζί μου και είχε το θράσος να βάλη τις φωνές και να με βρίση. Εμένα! Να βρίση αυτός που τον ντύνω δύο χρόνια! Έ, δεν μπόρεσα να κρατηθώ και τον πέταξα έξω με τις κλωτσιές όταν ήλθε ο κ. αστυφύλακας και συνέλαβε και τους δύο μας.
Το δικαστήριον επιβάλλει και στους δύο μικρό πρόστιμο επι διαταράξει της δημοσίας τάξεως. Όσο για την υπόθεσιν των κουστουμιών την παραπέμπει στα πολιτικά δικαστήρια. Και ο μεν ράπτης είνε ευχαριστημένος. Ο νέος όμως είνε απαρηγόρητος.
-Μια φορά ήμουν έτοιμος να κανονίσω τα ζητήματά μου. Μ’ εκάρφωσες άτιμε! Και τώρα περίμενε να πάρης τα λεφτά σου εις την Δευτέραν Παρουσίαν…».
(«Ακρόπολις» 1940)

Σιταράς Θωμάς
(Αθηναιογράφος, www.paliaathina.com)"|Αρθρο
Στην Αθήνα ένας 14χρονος και μια 63χρονη τραυματίας από τη Σάμο.txt|"Στην Αθήνα ένας 14χρονος και μια 63χρονη τραυματίας από τη Σάμο

Ένας 14χρονος με ανοιχτά κατάγματα θα αεροδιακομιστεί από τη Σάμο στο Γενικό Νοσοκομείο Παίδων Αθηνών «Παναγιώτη & Αγλαΐας Κυριακού» , σύμφωνα με ανακοίνωση του υπουργείου Υγείας.

Επίσης γίνεται γνωστό ότι θα αεροδιακομιστεί επίσης 63χρονη με κάταγμα ζυγωματικού και μερική ρήξη σπλήνας, στο Γενικό Νοσοκομείο Αττικής ΚΑΤ.

Στο Νοσοκομείο Σάμου παραμένουν 7 τραυματίες, όλοι εκτός κινδύνου.

Στο Κέντρο Υγείας Καρλοβάσου μετέβησαν 10 πολίτες. Τους παρασχέθηκαν οι πρώτες βοήθειες και επέστρεψαν στις οικίες τους.

Όλες οι υγειονομικές μονάδες παραμένουν σε κατάσταση μέγιστης ετοιμότητας.

Στο Νοσοκομείο Παίδων «Παναγιώτη & Αγλαΐας Κυριακού» όπου διακομίζεται ο 14χρονος από τη Σάμο, θα μεταβεί αργότερα απόψε ο Υπουργός Υγείας Βασίλης Κικίλιας.

Ένας 14χρονος με ανοιχτά κατάγματα θα αεροδιακομιστεί από τη Σάμο στο Γενικό Νοσοκομείο Παίδων Αθηνών «Παναγιώτη & Αγλαΐας Κυριακού» , σύμφωνα με ανακοίνωση του υπουργείου Υγείας.

Επίσης γίνεται γνωστό ότι θα αεροδιακομιστεί επίσης 63χρονη με κάταγμα ζυγωματικού και μερική ρήξη σπλήνας, στο Γενικό Νοσοκομείο Αττικής ΚΑΤ.

Στο Νοσοκομείο Σάμου παραμένουν 7 τραυματίες, όλοι εκτός κινδύνου.

Στο Κέντρο Υγείας Καρλοβάσου μετέβησαν 10 πολίτες. Τους παρασχέθηκαν οι πρώτες βοήθειες και επέστρεψαν στις οικίες τους.

Όλες οι υγειονομικές μονάδες παραμένουν σε κατάσταση μέγιστης ετοιμότητας.

Στο Νοσοκομείο Παίδων «Παναγιώτη & Αγλαΐας Κυριακού» όπου διακομίζεται ο 14χρονος από τη Σάμο, θα μεταβεί αργότερα απόψε ο Υπουργός Υγείας Βασίλης Κικίλιας."|Αρθρο
Το διαζύγιό µας µε την τέχνη.txt|"Το διαζύγιό µας µε την τέχνη

Οταν πρωτοκυκλοφόρησε το 1972 σε µετάφραση Χρήστου Μαλεβίτση το µεγάλο έργο του Χο σέ Ορτέγκα υ Γκασέτ Η εξέγερση των µαζών δεν προκάλεσε την αίσθηση που θα περίµενε κανείς, σε σύγκριση τουλάχιστον µε την αντίστοιχη στον δυτικό κόσµο. Ηταν ίσως αναπόφευκτο. Υπό δικτατορικό καθεστώς ήταν δύσκολο στην Ελλάδα να αγαπηθεί ένα βιβλίο που εκδόθηκε στην Ισπανία το 1930 και καταδίκαζε τον αντιφιλελευθερισµό των µαζών εξαιτίας των οποίων αναπτύχθηκαν στην Ευρώπη οι δύο µορφές ολοκληρωτισµού: ο φασισµός και ο κοµµουνισµός. Οκτώ δεκαετίες αργότερα ωστόσο το έργο µοιάζει πολύ πιο ριζοσπαστικό από τότε που δηµοσιεύθηκε. Και το ενδιαφέρον γι’ αυτόν τον µεγάλο στοχαστή και θαυµάσιο στυλίστα αναζωπυρώθηκε.

Με την έκδοση του Αισθητικού τρίπτυχου έχουµε στη γλώσσα µας τρία από τα σηµαντικότερα εκτενή δοκίµιά του: τον Απανθρωπισµό της τέχνης και τις Ιδέες για το µυθιστόρηµα (αµφότερα δηµοσιεύθηκαν το 1925), και ένα παλαιότερο, τις Ιδέες για τον Δον Κιχώτη, του 1914. Και στα τρία, έστω κι αν κινούνται στο αισθητικό πεδίο (ιδίως όµως στο πρώτο), θα βρει κανείς τις ιδέες πάνω στις οποίες θεµελιώθηκε η Εξέγερση των µαζών. Η εµβρίθεια, η ακρίβεια, η απλότητα και το απαράµιλλο ύφος του Ορτέγκα υ Γκασέτ καθιστούν τα κείµενα αυτά εξόχως γοητευτικά. Ο Απανθρωπισµός της τέχνης είναι και το πιο αιχµηρό. Θέτει ένα ζήτηµα όσον αφορά την τέχνη που και σήµερα προκαλεί ατελείωτες συζητήσεις. Τι συµβαίνει και πλήθος σύγχρονα καλλιτεχνικά έργα αφήνουν αδιάφορο µεγάλο µέρος του κοινού; Γιατί είµαστε αναγκασµένοι να χρησιµοποιούµε τον διαχωρισµό «µαζική» και «υψηλή» κουλτούρα; Και κυρίως, γιατί αυτός ο διαχωρισµός επιβλήθηκε στον 20ό αιώνα;

Αν στην περίοδο του Μεσοπολέµου η µαζική κοινωνία έκανε τη δυναµική της εµφάνιση, σήµερα αποτελεί την πραγµατικότητα που ζούµε, καθώς έχει αποκτήσει πολύ µεγαλύτερες διαστάσεις. Από την πρώιµη ανάλυση του συγγραφέα προκύπτει ότι εκείνα που πέρασαν στην κοινωνία και στην πολιτική εφαρµόστηκαν πρώτα στη σύγχρονη τέχνη.

Ποιο είναι το σκεπτικό του; Οτι η σύγχρονη τέχνη απανθρωπίζεται. Και αυτό ανοίγει τεράστιο ρήγµα στην κοινωνία, αφού η τέχνη µετατρέπεται σε έναν αυτοτροφοδοτούµενο οργανισµό που ζει αυτόνοµα και παρά την κοινωνία. Ο Ορτέγκα βασίζει την ανάλυσή του σε τρία παραδείγµατα: στο έργο του Μαλαρµέ (από τη λογοτεχνία), στον κυβισµό (από τη ζωγραφική) και στον Ντεµπισί (από τη µουσική). Με αυτούς, υποστηρίζει, αρχίζει ο απανθρωπισµός της τέχνης, δηλαδή η απόρριψη του ανθρωπολογικού της περιεχοµένου, και παραβιάζεται η αριστοτελική δοµή που προϋπέθετε τρεις κατηγορίες: τους ανθρώπους, τα όντα και τα ανόργανα πράγµατα. Τώρα ο άνθρωπος απουσιάζει από την τέχνη και τα όντα σπανίζουν.

Αυτό συνέβη όχι γιατί έλειψαν τα ταλέντα αλλά επειδή η αρνητική επιρροή του παρελθόντος οδηγεί στην εικονοκλασία, η οποία επέρχεται όταν οι τεχνοτροπίες πεθαίνουν, µόλις δηλαδή εξαντληθούν όλοι οι πιθανοί συνδυασµοί. Ενας πολιτισµός της εξάντλησης λοιπόν δεν µπορεί παρά να οδηγεί στον απανθρωπισµό, στον άνθρωπο-«µάζα», στο τέλος της ατοµικής ολοκλήρωσης. «Ζούµε στο µέτρο που ποθούµε να ζήσουµε εντονότερα» µας λέει – και ίσως είναι ο καλύτερος ορισµός αυτού που ο ίδιος εννοεί ως βιωµατική πραγµατικότητα, αλλά και το βαθύτερο κίνητρο που οδηγεί τους ανθρώπους στη δηµιουργία.

Στα 1925 το τέλος του µυθιστορήµατος ήταν µόνιµο θέµα συζήτησης στους λογοτεχνικούς κύκλους της εποχής. Το είδος προκαλούσε τον µορφασµό των µοντερνιστών, ενώ οι υπερρεαλιστές διά στόµατος Μπρετόν το είχαν απορρίψει πλήρως. Ο Ορτέγκα το εξετάζει ως αισθητική κατηγορία υποστηρίζοντας ότι το θεµατικό πεδίο του τείνει να εξαντληθεί, ως εκ τούτου ο αναγνώστης θα εστιάζει την προσοχή του όλο και περισσότερο στο ψυχολογικό περιεχόµενο των χαρακτήρων. Η άποψή του προκάλεσε την οργισµένη αντίδραση του Χόρχε Λουίς Μπόρχες, ο οποίος υποστήριξε ότι ουσία της αφήγησης είναι η επινόηση εντυπωσιακών ιστοριών και µόνο η ευρηµατική και σοφά δοµηµένη πλοκή καθιστά αποτελεσµατική την πεζογραφική φόρµα.

Τα χρόνια που πέρασαν απέδειξαν ότι η αλήθεια βρίσκεται στη µέση. Εν τούτοις, δεν είναι περιττό να τονίσει κανείς ότι το πάθος του Ορτέγκα δεν τον εµποδίζει να αντιµετωπίζει επιφυλακτικά όρους, ιδέες και συναφή στερεότυπα. Στο τελευταίο δοκίµιο του βιβλίου µάλιστα γράφει κάτι που η πατρότητά του λανθασµένα αποδόθηκε αργότερα στον Ναµπόκοφ: τη λέξη ρεαλισµός τη θέτει πάντοτε εντός εισαγωγικών. Τα δοκίµια µεταφράστηκαν από σπουδαστές του προγράµµατος Μεταπτυχιακών Σπουδών «Μετάφραση-µεταφρασεολογία» του Πανεπιστηµίου Αθηνών υπό την εποπτεία του καθηγητή Βίκτορα Ιβάνοβιτς, ο οποίος εφοδίασε το βιβλίο µε έναν διαφωτιστικό πρόλογο για το έργο του Ορτέγκα υ Γκασέτ. Είναι µια εξαιρετική εργασία.

Ο Ορτέγκα υ Γκασέτ (1883-1955) είναι η δεύτερη μεγάλη φυσιογνωμία της Ισπανίας στη φιλοσοφία, στην κοινωνιολογία και στην αισθητική μετά τον Μιγκέλ ντε Ουναμούνο. Το έργο του άσκησε βαθιά επίδραση στη μεγάλη γενιά του 1927: του Λόρκα, του Ραφαέλ Αλμπέρτι, του Αλεϊχάντρε, του Πέδρο Σαλίνας, του Χόρχε Γκιγέν, αλλά και του Μπουνιουέλ, του Νταλί και του Οσκαρ Ντομίνγκεζ. Δεν περιορίστηκε όμως στα σύνορα της Ισπανίας, την οποία ο κορυφαίος φιλελεύθερος στοχαστής έβλεπε ως «πλώρη της ευρωπαϊκής ψυχής». Επηρέασε το κίνημα του υπαρξισμού στη Γαλλία και στη Γερμανία (τον Χάιντεγκερ ιδιαίτερα).

Ο Ορτέγκα αντιτάχθηκε στο δικτατορικό καθεστώς του Πρίμο ντε Ριβέρα (1923-1930) και, ενώ δεν ήταν αριστερός, όταν ξέσπασε ο εμφύλιος πόλεμος το 1936 δεν συντάχθηκε με τις δυνάμεις του Φράνκο. Αντιθέτως, προτίμησε να εγκαταλείψει την Ισπανία και να περάσει το υπόλοιπο του βίου του στο Μπουένος Αϊρες και στη Λισαβόνα. Επέστρεψε στην Ισπανία σε μεγάλη ηλικία, επτά χρόνια πριν από τον θάνατό του.

ΕΝΤΥΠΗ ΕΚΔΟΣΗ"|Αρθρο
Το διαμαντάκι της Αννας.txt|"Το διαμαντάκι της Αννας

Μετά το πρωτοποριακό και ρηξικέλευθο «Το πιατάκι της Φάρλεϊ» που συντάραξε κοινό και κριτικούς, μετά τη μεγαλειώδη υπερπαραγωγή «Το χαλάκι της Ολγας» που ξεθεμελίωσε το πολιτικό σκηνικό και το επανέφερε πάνω σε χαλιά, σε περσικά χαλιά και σε «χάλια, που ανήκουν στο κράτος», όπως πολύ σωστά μας θύμισε ο Αδωνις, μπερδεύοντας τα «χάλια» με τα «χαλιά» γιατί μπορεί, έρχεται το πολυαναμενόμενο, τρίτο μέρος της τριλογίας, με τίτλο «Το διαμαντάκι της Αννας»!

Πρόκειται για ένα δράμα διαρκείας (ποια Μάρθα και ποια Βούρτση; εδώ μιλάμε θα κλάψουνε μανούλες στην κυριολεξία), όπου η κάμερα-στιλό καταγράφει τη ζωή μιας δυστυχισμένης, γεννημένης μέσα στα ορυχεία του λιγνίτη μελαχρινής κοπέλας (που και ξανθιά να ήταν, με τόσο ορυχείο, θα μελανούριζε, δεν υπήρχε περίπτωση), με πατέρα κομμουνιστή, που μεροδούλι-μεροφάι. Ο πατέρας επιστρέφει κάθε μέρα κατάκοπος στο σπίτι, πετάει με το ένα χέρι το χιλιομπαλωμένο σακάκι πάνω σε ένα σκοροφαγωμένο ντιβάνι, όπου κοιμάται με την απλή πλην τίμια γυναίκα του, που γνώρισε στα νιάτα του και δεν ξέρουμε τίποτε άλλο γι' αυτήν, σε ένα ντιβάνι που μοσχομυρίζει ωστόσο λουλάκι και κερί μέλισσας, μαζεμένο στα κρυφά από τα μελίσσια του γείτονα, νύχτα, με πανσέληνο, από τα χεράκια της γυναίκας του, που κατά τα άλλα δεν ξέρουμε τίποτε άλλο γι’ αυτήν, και το οποίο τρίζει κάθε τρίτη Κυριακή του μήνα. Ε, μια τέτοια Κυριακή ήτανε που καταπιάστηκε με το να φτιάξει την Αννούλα, η οποία στο αυτό ντιβάνι εγεννήθη εις σεπτόν έτος 1959. Τότε οι περισσότεροι κομμουνιστές ήταν ή φυλακή ή σε διακοπές διαρκείας σε ακριτικά νησιά με έξοδα του κράτους, αλλά ο αυτός πατέρας ξέφυγε και έδειξε στη μικρή από μικρή πώς να ξεφεύγει και η ίδια, ώστε να μπορέσει κάποτε να ξεφύγει από τη μαύρη της (λόγω του λιγνίτη) μοίρα και να περπατάει σε πολύ πιο ακριβά χαλιά ακόμη κι απ’ της Ολγας τις μπουχάρες!

Δίπλα στη λάμπα λαδιού διάβαζε η Αννούλα, παραδίπλα τού προαναφερθέντος ντιβανίου, που συνέχιζε να μυρίζει λουλάκι και κερί μέλισσας, μαζεμένο με τα χεράκια της μητέρας της για την οποία δεν γνωρίζουμε τίποτε άλλο, και εκεί που μελετούσε Γενική Οικοδομική και Σχέδιο, γιατί ήθελε να γίνει πολιτικός μηχανικός, αποφάσισε να κάνει αυτό ακριβώς: θα επέβαλλε τη δική της Γενική Οικοδομική με ένα Σχέδιο που καλλιεργούνταν στο μυαλό της, μέσα στους σκοτεινούς διαδρόμους του ορυχείου, σχεδόν από τη στιγμή που γεννήθηκε, ώστε να μη χρειάζεται να ξαναγυρίσει ποτέ πίσω εκεί που γεννήθηκε.

Και το κατάφερε: Στα 26 της έγινε νομάρχης, μετά έγινε πρόεδρος του Ελληνικού Οργανισμού Μικρών-Μεσαίων Επιχειρήσεων και Χειροτεχνίας, μετά έγινε γ.γ. Βιομηχανίας (ω ναι!), μετά εξελέγη βουλευτής Κοζάνης, μετά ορίστηκε υφυπουργός Ανάπτυξης με ευθύνη για τις ιδιωτικοποιήσεις (ω ναι...) επί κυβέρνησης Σημίτη, μετά έγινε επίτροπος της Κομισιόν με αρμοδιότητα την «απασχόληση» (μας πρόκοψε), πιο μετά επενεξελέγη βουλευτής, πιο πιο μετά μεταεπανεξελέγη, ε και αμέσως μετά έγινε υπουργός Παιδείας επί κυβέρνησης Γιωργάκη Παπανδρέου και συνέχισε ως τέτοια στην κυβέρνηση του τραπεζίτη Παπαδήμου και μετά ως ακριβώς τέτοια στη συγκυβέρνηση Σαμαρά-Βενιζέλου.

Εκεί πια άνοιξε τον δρόμο προς τη Γενική Αποδομική: συμβούλια διοίκησης στα ΑΕΙ, κινήσεις προς την ιδιωτικοποίηση της Παιδείας, φωτοτυπίες αντί για βιβλία στα σχολεία, κλείσιμο εκατοντάδων σχολικών μονάδων, συγχωνεύσεις άλλων τόσων. Μετά έγινε υπουργός (Αδιανόητης) Ανάπτυξης, μετά βγήκε στην ελεύθερη αγορά και ίδρυσε το think tank «Το Δίκτυο για τη Μεταρρύθμιση στην Ελλάδα και την Ευρώπη» (ένα τανκ όπου μπαίνουν μέσα και σκέφτονται είναι αυτό), για να προκόψει και την Ευρώπη, που έγκωσε στη μεταρρύθμιση, παραλίγο να μπει στον ΟΟΣΑ ως γ.γ. (πολύ χρήμα εκεί - της κόστισε που δεν! Υπάρχει ένας σχετικός τραγικός μονόλογος στο έργο, με την Αννα Καΐλα να περιγράφει με προφανή οδύνη τις καΐλες της), ε και μετά έγινε πρόεδρος της Επιτροπής Σοφών της Ε.Ε. για την Κοινωνική Πρόνοια.

Αυτό δεν είναι βιογραφικό. Αυτό είναι... το διαμαντάκι της Αννας. Που έλαμψε από τα σκοτάδια του ορυχείου. Fin.

(Προσεχώς στους κινηματογράφους της γειτονιάς σας. Αντί εισιτηρίου, η ψήφος σας)"|Αρθρο
Το λάθος μήνυμα.txt|"Το λάθος μήνυμα

Οι ΗΠΑ θα πρέπει να επανεξετάσουν σοβαρά την πολιτική τους στην Ανατολική Μεσόγειο. Η Τουρκία παίζει το δικό της γεωπολιτικό παιχνίδι θεωρώντας ότι όποια συμμαχική υποχρέωση και αν αθετήσει, δεν θα υπάρξει καμία επίπτωση, λόγω της ανεξάντλητης ανοχής μέρους του κρατικού μηχανισμού στις ΗΠΑ. Η εμπειρία έχει δείξει, όμως, ότι τα υπερβολικά «χάδια» οδηγούν σε παρερμηνείες και περιπέτειες. Και βεβαίως, δίνουν το λάθος μήνυμα στους υπόλοιπους παίκτες στην περιοχή."|Αρθρο
Το τέλος της βρετανικής λογικής και οι δύο ψευδαισθήσεις του Κάμερον.txt|"Το τέλος της βρετανικής λογικής και οι δύο ψευδαισθήσεις του Κάμερον

Η Βρετανία θα επιβίωνε εκτός Ε.Ε., αλλά το ζήτημα εδώ είναι ποιά

TO BHMA –THE PROJECT SYNDICATE

Όταν κάποιος πιέσει πολύ μια αλυσίδα, αυτή σπάει στο σημείο όπου βρίσκεται ο λεγόμενος «πιο αδύναμος κρίκος». Το ιδιο ισχύει και για την Ευρωπαϊκή Ένωση (ΕΕ). Όλη η υφήλιος περίμενε πως η αποσύνθεση της Ε.Ε. θα ξεκινούσε από τον, χτυπημένο από την οικονομική ύφεση, ευρωπαϊκό Νότο – κυρίως, δε, από την Ελλάδα. Όμως ο Βρετανός πρωθυπουργός Ντέιβιντ Κάμερον απέδειξε πως η αλυσίδα της Ε.Ε. μπορεί να σπάσει όχι από τον πιο αδύναμο, αλλά από τον πιο παράλογο κρίκο της.

Το Ηνωμένο Βασίλειο, η κοιτίδα του ρεαλισμού, η πατρίδα των ακατάρριπτων αξιωμάτων και της παροιμιώδους προσαρμοστικότητας, έχει χάσει το δρόμο του. Στην πραγματικότητα, το Συντηρητικό Κόμμα συνετέλεσε ώστε η χώρα να αποπροσανατολιστεί, φαντασιωνόμενο ότι κάποιες συγκεκριμένες ευρωπαϊκές εξουσίες μπορούν και πρέπει να επιστραφούν στην βρετανική κυριαρχία.

Ο Κάμερον ισχυρίζεται πως δεν επιθυμεί ένα Ηνωμένο Βασίλειο εκτός Ε.Ε. Ωστόσο, η στρατηγική του –δηλαδή η επαναδιαπραγμάτευση της «κάρτας μέλους» της Ε.Ε. και ένα βρετανικό δημοψήφισμα για τη νέα συμφωνία αυτή – είναι το αποτέλεσμα δυο ψευδαισθήσεων. Πρώτον, ότι ο ίδιος μπορεί να κερδίσει, πολιτικά, κάτι από αυτό. Και, δεύτερον, ότι η Ε.Ε. μπορεί και θέλει να του προσφέρει την αναγνώριση που επιθυμεί.

Υπάρχουν σοβαροί λογοι να πιστεύουμε πως μια τέτοια πορεία ενδέχεται να οδηγήσει σε μια ακούσια έξοδο του Ηνωμένου Βασιλείου από την Ε.Ε, κάτι που θα αποτελούσε ένα σοβαρό εμπόδιο για την Ευρώπη. Ειδικά όμως για την ίδια τη Βρετανία, θα αποτελούσε μια πραγματική καταστροφή.

Η Βρετανία θα επιβίωνε εκτός Ε.Ε., αλλά το ζήτημα εδώ είναι ποιά θα ήταν η ποιότητα της επιβίωσης της αυτής. Η έξοδος θα ζημίωνε σοβαρά τα οικονομικα της συμφέροντα, αφού το Λονδίνο θα έχανε το ρόλο του ως ευρωπαϊκό οικονομικό κέντρο, ενώ θα έπληττε τη χώρα και γεωπολιτικά, τόσο στην Ευρώπη όσο και διεθνώς, αφού θα δημιουργούσε τριγμούς στην «ειδική της σχέση» με τις ΗΠΑ, οι οποίες εχουν ξεκαθαρίσει πως προτιμούν μια Ευρωπαϊκή Βρετανία.

Δυστυχώς, το παρελθόν του Κάμερον στην ευρωπαϊκή πολιτική σκηνή δεν εμπνέει εμπιστοσύνη στις ικανότητες του ώστε να αποτρέψει το ενδεχόμενο αυτό. Όταν το 2009 διέταξε τους βουλευτές του να αποχωρήσουν από το Ευρωπαϊκό Λαϊκό Κόμμα (το κεντροδεξιό ευρωπαϊκό πολιτικό κόμμα), απλώς αφαίρεσε από τους Τόρις το δικαίωμα οιασδήποτε επιρροής στο Ευρωπαϊκό Κοινοβούλιο.

Αποδυναμώνοντας τη θέση της Βρετανίας εντός Ε.Ε. κατέληξε να ενδυναμώσει τους ευρωσκεπτικιστές στο κόμμα του. Ο Κάμερον δείχνει να απώλεσε κάθε λογική σκέψη: η πίστη πως η Ε.Ε. θα επαναδιαπραγματευόταν τους όρους παραμονής της Βρετανίας ως κράτους-μέλους της Ένωσης στηρίζεται αποκλειστικά σε «μαγική σκέψη», καθώς κάτι τέτοιο θα προκαλούσε δεδικασμένο και για άλλα κράτη-μέλη της, το οποίο με τη σειρά του θα σήμαινε το τέλος της Ε.Ε.

Ο Κάμερον πρέπει να κατανοήσει πως η Ε.Ε. δεν μπορεί να του επιτρέψει να έχει αυτή τη στρατηγική καθώς η Βρετανία γνωρίζει καλά πως η επιβίωση του ευρώ απαιτεί ακόμη στενότερη πολιτική ενοποίηση και πως ο ρόλος του Λονδίνου ως οικονομικού κέντρου θα πληττόταν βαθύτατα αν κατέρρεε το ευρώ.

Κανείς δεν περιμένει από τη Βρετανία να συμμετέχει στο ευρώ σύντομα, αλλά οι πολιτικοί ηγέτες της Ε.Ε. πρέπει να λάβουν υπόψη τους πως δεν γίνεται να υποκύπτουν στις απειλές ενός κράτους-μέλους και να λάβουν υπόψη τους το συνολικό συμφέρον της Ένωσης. Κάτι τέτοιο, ωστόσο, απαιτεί ένα κλίμα αμοιβαίας αλληλοκατανόησης των συμφερόντων κάθε κράτους και μια διάθεση συνεργασίας σε βάση αμοιβαίας εμπιστοσύνης, το αυτονόητο της ευρωπαϊκής οικογένειας.

Οι ομιλίες, ιδίως όταν εκφωνούνται από ηγέτες σπουδαίων εθνών, μπορεί να είναι χρήσιμες, άσχετες ή επικίνδυνες. Η, εδώ και καιρό προγραμματισμένη, ομιλία του Κάμερον για την Ευρώπη έχει αναβληθεί ξανά και ξανά, κάτι που ίσως ο ίδιος θα έπρεπε να εκλάβει ως σημάδι για να επανεξετάσει τη στάση του.

Έχει ακόμη χρόνο προτού να είναι πολύ αργά. Θα πρέπει να ξεκινήσει διαβάζοντας ξανά τον φημισμένο εκείνο λόγο του Ουίνστον Τσόρτσιλ στη Ζυρίχη το 1946. «Πρέπει να χτίσουμε τις Ηνωμένες Πολιτείες της Ευρώπης», ειχε πει τότε ο μεγαλύτερος πολιτικός της Βρετανίας τον 20ο αιώνα. Αυτό ακριβώς παραμένει το καθληκον μας, τόσο το δικό μας όσο και της Βρετανίας.

*O Γιόσκα Φίσερ υπήρξε υπουργός Εξωτερικών και αντικαγκελάριος της Ομοσπονδιακής Γερμανίας (1998-2005) καθώς και ηγετικό στέλεχος του κόμματος των Πρασίνων"|Αρθρο
Υπερψηφίστηκε από την Ολομέλεια η τροποποίηση της Σύμβασης για τη δωρεά του Ιδρύματος Στ. Νιάρχος.txt|"Υπερψηφίστηκε από την Ολομέλεια η τροποποίηση της Σύμβασης για τη δωρεά του Ιδρύματος Στ. Νιάρχος

Κυρώθηκε κατά πλειοψηφία από την Ολομέλεια, η τροποποίηση της Σύμβασης Δωρεάς μεταξύ του Κοινωφελούς Ιδρύματος ""Σταύρος Νιάρχος"" και του Ελληνικού Δημοσίου για την ενίσχυση και την αναβάθμιση των υποδομών στον τομέα της δημόσιας υγείας για την αεροδιακομιδή ασθενών.

Υπέρ της αρχής του νομοσχεδίου του υπουργείου Υγείας τάχθηκαν οι βουλευτές της ΝΔ και του ΚΙΝΑΛ ενώ ΣΥΡΙΖΑ, ΚΚΕ, Ελ.ΛΥ και ΜεΡΑ25 δήλωσαν ""παρόν"". Κλείνοντας τη συζήτηση, ο υφυπουργός Υγείας, Βασίλης Κοντοζαμάνης τόνισε ότι ""είναι μεγάλη μέρα για το σύστημα δημόσιας υγείας η σημερινή κύρωση της δωρεάς του Ιδρύματος ""Σταύρος Νιάρχος"" διότι το ΕΚΑΒ εξοπλίζεται και αναβαθμίζεται με σύγχρονα μέσα και πτητικά υλικά"". ""Σε λίγο καιρό το ΕΚΑΒ θα έχει δύο νέα σύγχρονα ελικόπτερα και αργότερα δύο σύγχρονα αεροπλάνα για την αεροκομιδή ασθενών. Η σύμβαση αυτή έρχεται να αναδείξει ότι δεν υπάρχει καμία πολιτική βούληση ή πρόθεση της κυβέρνησης να απεμπλακεί η πολεμική αεροπορία από την ευθύνη της χρήσης και πτήσης εναέριων μέσων του ΕΚΑΒ"", υπογράμμισε ο κ. Κοντοζαμάνης. Πρόσθεσε ακόμα ότι, μόνο σε περίπτωση που δεν υπάρχουν πτητικά μέσα του ΕΚΑΒ, λόγω αυξημένων αναγκών και εφόσον παραστεί ανάγκη, θα μπορούν να υπογράφονται συμβάσεις με ιδιώτες. ""Ο εκσυγχρονισμός του ΕΚΑΒ, με τα τέσσερα πτητικά μέσα, δύο σύγχρονα ελικόπτερα και δύο αεροπλάνα, εντάσσεται στο πλαίσιο ενός ευρύτερου σχεδιασμού για αναβάθμιση και ενίσχυση του ΕΚΑΒ ώστε να συνεχίσουμε να αντιμετωπίζουμε αποτελεσματικά και με επιτυχία τη μάχη κατά της πανδημίας του κορονοϊού"", κατέληξε ο κ. Κοντοζαμάνης.

Νωρίτερα, σε σύντομη παρέμβασή του, ο υπουργός Υγείας, Βασίλης Κικίλιας, απέρριψε το αίτημα του ΣΥΡΙΖΑ να κατατεθούν τα έγγραφα σύμφωνα με τα οποία η Πολεμική Αεροπορία δηλώνει αδυναμία στο να έχει υπό τον έλεγχο της την αεροκομιδή ασθενών του ΕΚΑΒ, επισημαίνοντας ότι τα θέματα αυτά ""ήταν πάντα και απόλυτα μη ανακοινώσιμα"".

Από την πλευρά τους, τόσο ο πρώην υπουργός Υγείας, Ανδρέας Ξανθός όσο και ο πρώην αναπληρωτής υπουργός Υγείας, Παύλος Πολάκης, χαρακτήρισαν επισφαλές και εγκληματικό να μην έχει τον έλεγχο των πτητικών μέσων του ΕΚΑΒ η Πολεμική Αεροπορία, ενώ υποστήριξαν ότι πρόθεση της κυβέρνησης, την οποία αποκρύπτει, είναι να τα παραδώσει σε ιδιώτες.

""Στο νομοσχέδιο διευκρινίζεται ότι ιδιωτικά μέσα για πτητικές αερομεταφορές ασθενών, μόνο σε έκτακτες και αυξανόμενες ανάγκες θα χρησιμοποιηθούν"", αντέτεινε από την πλευρά του ο κοινοβουλευτικός εκπρόσωπος της ΝΔ, Χρήστος Μπουκώρος.

Στο νομοσχέδιο ενσωματώθηκε και η τροπολογία, η οποία ψηφίστηκε κατά πλειοψηφία, που προβλέπει ότι ""από τον κρατικό μηχανισμό θα καταβάλλονται κατά ποσοστό 60% και για το χρονικό διάστημα από 15/6/2020 μέχρι 31/7/2020 οι εργοδοτικές ασφαλιστικές εισφορές εργαζομένων των οποίων οι επιχειρήσεις-εργοδότες έχουν ενταχθεί στον μηχανισμό ""ΣΥΝ-ΕΡΓΑΣΙΑ"".

ΠΗΓΗ: ΑΜΠΕ"|Αρθρο
Χρονογράφημα Μήπως δεν είστε προοδευτικοί;.txt|"Χρονογράφημα: Μήπως δεν είστε προοδευτικοί;

Πολλή μαυρίλα πλάκωσε, μαύρη σαν καλιακούδα. Βρέ σας λέω, σκοτείνιασε ο ουρανός. Πολύ συντηρητισμός έχει πέσει. Ελάχιστοι αυτοί που θέλουν να ενσκήψουν στο πρόβλημα με όλες τις συνέπειες της επίκυψης. Ότι ήθελε προκύψει τελικά από την επίκυψη. Εμείς κάναμε το καθήκον μας, διατηρήσαμε τα μηνιαία καταβαλλόμενα και παντελονιαζόμενα οκτώ ολοζώντανα χιλιάρικα. (Γλυκύτατα, ό,τι θέλουν θα ψηφίσουμε). Δηλαδή τι θέλετε, να τα χάσουμε; Δεν είμαστε και τόσο βλάκες!

Εμείς ψηφίζουμε, εσείς σκάστε και ακολουθήστε όπως ακριβώς προβλέπει ο νόμος και η σύγχρονη πολύχρωμη φύση. Τι θα κάνετε, δεν θα συμφωνήσετε και θα θελήσετε να χαρακτηριστείτε συντηρητικοί και οπισθοδρομικοί πολίτες; Δεν το νομίζω, άλλωστε ο προοδευτισμός είχε πάντα την δική του απόχρωση και αριστερόστροφη επεξήγηση.

Ας πούμε αν επί Στάλιν γνωστού και ως φιλόστοργου Πατερούλη είχες την άποψη ότι ο εμπνευσμένος σύντροφος Γραμματέας δεν έβαλε ένα κόμμα σε μία φράση του πήγαινες σιδηροδρομικώς και άνευ περαιτέρω επεξήγησης στα δροσερά δάση της άπω Ασίας για εκδρομή ζωής και επιμόρφωσης των κομματικών αντιλήψεων. Τα μάθαινες καλά και παρέμενες εκεί επί τόπου τελικά διά βίου για περισσότερη εμπέδωση των γνώσεών σου υπό συνθήκες που διατηρούσαν τα πτώματα εκτός ψυγείου για περισσότερα από πενήντα χρόνια.

Τώρα αυτά, πάνε, τελείωσαν, δεν θα μπορεί κανένας να σε ψέξει, ούτε να σε ψύξει αν αρχίσεις τα οπισθοδρομικά σλάλομ. Θα γίνουμε επιτέλους οι πλέον πρωτότυποι σκιέρ, θα κατεβαίνουμε τις χιονισμένες πλαγιές ανάποδα, τέτοια πρωτοτυπία πουθενά αλλού. Θα τους τρίψουμε τη μούρη.

Θα γίνουμε όλοι γελαστοί με όμορφα χειλάκια πετροκέρασο και μάγουλο βερίκοκο. Ήδη, εντάσσομαι από τους πρώτους στο κλαμπ των πρωτοπόρων και γνωστοποίησα κιόλας στην γυναίκα μου να φύγει από το σπίτι γιατί θα έρθει ένας προοδευτικός τύπος να γίνουμε ταίρι πιασμένοι χέρι- χέρι. Να θυμηθείτε, σε λίγο καιρό τα παιδιά που θα τα πηγαίνει η Μητέρα τους στο σχολείο θα είναι δακτυλοδεικτούμενα ως ανώμαλα από τα ομαλά παιδάκια που θα τα πηγαίνουν στο σχολείο οι δύο πατεράδες κρατώντας ο ένας το θήλαστρο μέσα από το πουκάμισό του.

Η δική μας εποχή θα γραφεί στην ιστορία ως εποχή διεστραμμένων, ανώμαλων και τυχάρπαστων ετερόφυλων ζευγαριών.

Στα πάρτι που κάναμε εμείς με βερμούτ και ξηρούς καρπούς θα συχνάζουν τώρα αγόρια με πρόθεση να χορέψουν ένα σφιχτό μπλουζ με αγόρι γνωστής καλής οικογένειας για να αποφύγουν καμιά ξετσίπωτη με μπουτάρες και βύζους παραπλανητικών διαθέσεων.

Ααα, τα παιδιά θα φυλάγονται αγνά μέχρι την ηλικία της στράτευσης, μέχρι να γνωρίσουν εκεί κανάν λεβέντη Λοχία με μουστάκι από ορεινό χωριό και να αποκατασταθούν εντός του στρατεύματος με κουμπάρο τον διοικητή του στρατοπέδου. Όλοι αυτοί οι μάχιμοι φρουροί του έθνους θα γίνουν η παγίδα για τους μουσουλμάνους αντιπάλους με το γνωστό και περίεργο έθιμο του Οθωμανικού δικαίου. Θα αλλάξει στο τέλος και η έννοια της στράτευσης. Όχι θητεία περισσότερη των είκοσι ημερών, με άδεια απόλυσης δέκα ημερών. Ταχύρυθμη θητεία."|Αρθρο
Dear Εconomist....txt|"Dear Εconomist...

Απαντήσεις στα διλήμματα των αναγνωστών με τα εργαλεία της οικονομικής επιστήμης Τώρα που η οικογένειά μας έχει ολοκληρωθεί, η σύζυγός μου επιμένει πως πρέπει να κάνω αγγειεκτομή υπονοώντας πως αν δεν συμμορφωθώ με τις υποδείξεις της θα σταματήσει να μου κάνει σεξουαλικές χάρες. Για πολύ καιρό τώρα, η συχνότητα με την οποία κάνουμε σεξ (περίπου μία φορά τον μήνα) είναι πολύ μικρότερη αυτής που θα επιθυμούσα (δύο φορές, ας πούμε, την εβδομάδα). Αν και δεν είμαι οικονομολόγος, έχω διαβάσει πως τα θετικά κίνητρα είναι πολύ σημαντικά. Η γυναίκα μου δεν θα είχε περισσότερες πιθανότητες να με πείσει αν μου υποσχόταν περισσότερο σεξ, αντί να με απειλεί ότι θα σταματήσουμε να κάνουμε;

Ντέιβ, Λονδίνο Αγαπητέ Ντέιβ, Στα παραδοσιακά οικονομικά δεν υπάρχει σοβαρή διαφορά μεταξύ μαστιγίου και καρότου. Ετσι, σίγουρα δεν μπορώ να κατηγορήσω τη σύζυγό σου για κακή αντίληψη των οικονομικών. Ακόμη όμως και αν συμφωνήσει κάποιος μαζί σου, υπάρχει ένα σοβαρό πρόβλημα. Η αγγειεκτομή σου είναι μια εγχείρηση που θα γίνει άπαξ και εσύ ζητάς ένα κίνητρο που θα διαρκέσει και στο μέλλον. Πώς μπορείς να είσαι βέβαιος ότι η γυναίκα σου θα μείνει πιστή στους όρους της συμφωνίας; Οι οικονομολόγοι αποκαλούν αυτή την κατάσταση «πρόβλημα καθυστέρησης».

Προσδοκάς επιπλέον 90 εξάρσεις τρυφερότητας ετησίως. Με βάση το γεγονός ότι δίνω στον γάμο σου ακόμη περίπου πέντε χρόνια ζωής, μιλάμε για 450 σεξουαλικές επαφές συνολικά. Δεν υπάρχει όμως καμία εγγύηση πως σίγουρα θα βιώσεις έστω και μία από αυτές μετά την επέμβασή σου.

Η προφανής απάντηση είναι ένα ντιλ. Θα μπορούσες να καταθέσεις σε έναν ειδικό λογαριασμό, ας πούμε, 50.000 ευρώ. Κάθε φορά που έρχεστε σε επαφή, ο δικηγόρος θα μπορούσε να βάζει στον λογαριασμό της συζύγου σου 115 ευρώ. Βέβαια, αυτό μάλλον δεν είναι και πολύ ρομαντικό. Γι΄ αυτό έχω μια καλύτερη ιδέα, απλώς εξασφάλισε την πληρωμή σε είδος προκαταβολικά. Ισως κάνετε σεξ 450 φορές μόλις μέσα σε ένα χρόνο, ίσως και σε μικρότερο διάστημα. Μπορεί να το απολαύσετε τόσο που να σώσετε και τον γάμο σας. Συνιστώ να αρχίσετε αμέσως!

Τιμ Χάρφορντ From the Financial Τimes © Τhe Financial Τimes Limited 2010. Αll Rights Reserved"|Επιστολη
Αθήνα Συνελήφθησαν δύο μέλη κυκλώματος διακίνησης shisha.txt|"Αθήνα: Συνελήφθησαν δύο μέλη κυκλώματος διακίνησης shisha

Αστυνομικοί της Υποδιεύθυνσης Δίωξης Ναρκωτικών της Διεύθυνσης Ασφαλείας Αττικής συνέλαβαν δύο αλλοδαπούς οι οποίοι διακινούσαν κρυσταλλική μεθαμφεταμίνη (shisha) στην ευρύτερη περιοχή του κέντρου της Αθήνας.

Η ανακοίνωση της ΕΛΑΣ

«Συνελήφθησαν, στο πλαίσιο της αυτόφωρης διαδικασίας, πρωινές ώρες σήμερα (8-4-2024) στην Αθήνα, από αστυνομικούς της Υποδιεύθυνσης Δίωξης Ναρκωτικών της Διεύθυνσης Ασφαλείας Αττικής, -2- αλλοδαποί, ηλικίας 41 και 31 για παράβαση της νομοθεσίας περί εξαρτησιογόνων ουσιών.

Στο πλαίσιο δράσεων της ανωτέρω Υπηρεσίας, για τη σύλληψη εμπόρων-διακινητών ναρκωτικών και κατόπιν διερεύνησης πληροφοριών αναφορικά με τη δράση εγκληματικής οργάνωσης, διεθνικού χαρακτήρα, που δραστηριοποιείται στην εισαγωγή στη χώρα μας, με σκοπό την περαιτέρω διακίνηση στην περιοχή του κέντρου της Αθήνας, ποσοτήτων κρυσταλλικής μεθαμφεταμίνης (shisha), εντοπίστηκαν οι κατηγορούμενοι και πιστοποιήθηκε η εγκληματική τους δράση.

Γίνεται μνεία ότι οι κατηγορούμενοι για την μεταφορά των ναρκωτικών ουσιών χρησιμοποιούσαν ταξιδιωτική βαλίτσα με ειδικά διαμορφωμένο διπλό πάτο, κατάλληλη για απόκρυψη ναρκωτικών ουσιών.

Από έρευνα στην κατοχή τους, βρέθηκαν συνολικά και κατασχέθηκαν:

-5- κιλά και -40- γραμμ. κρυσταλλικής μεθαμφεταμίνης (shisha),

ταξιδιωτική βαλίτσα με ειδικά διαμορφωμένο διπλό πάτο,

τα χρηματικά ποσά των -1.650- ευρώ, -665- λίρες Τουρκίας και -87- λέβα Βουλγαρίας,

ηλεκτρονική ζυγαριά ακριβείας,

μοτοσικλέτα και

-3- κινητά τηλέφωνα.

Οι συλληφθέντες, οδηγήθηκαν στον κ. Εισαγγελέα Πλημμελειοδικών Αθηνών»."|Επιστολη
Αλεξανδρούπολη Έκλεινε τα νήπια στην αποθήκη να ηρεμήσουν.txt|"Αλεξανδρούπολη: Έκλεινε τα νήπια στην αποθήκη να ηρεμήσουν

Κλήση για να απολογηθούν θα λάβουν τη Δευτέρα οι δυο βρεφονηπιοκόμοι του 2ου δημοτικού παιδικού σταθμού Αλεξανδρούπολης που, σύμφωνα με την καταγγελία των γονέων της τρίχρονης κόρης τους που φοιτούσε σε αυτό, έκλειναν τους μικρούς μαθητές για συνετισμό στην αποθήκη του σχολείου.

Σε πρόχειρη έγγραφη απολογία της, η μια εκ των δυο μονίμων δημοτικών υπαλλήλων η οποία προέβη στην εν λόγω πράξη, αναφέρει ότι χρησιμοποιούσε την αποθήκη του παιδικού σταθμού που βρίσκεται μέσα στην τάξη, ως χώρο αποσυμπίεσης των μικρών μαθητών, για να ηρεμούν. Πολλά από αυτά, όπως αναφέρει στην πρόχειρη απολογία της, συνετίσθηκαν.

Το περιστατικό βγήκε στη δημοσιότητα με αφορμή την περιγραφή του μικρού κοριτσιού στον πατέρα της ότι η δασκάλα τούς έβαζε στον χώρο αυτό όταν δεν ήταν φρόνιμα. Ήδη ο δήμαρχος Αλεξανδρούπολης διέταξε Ένορκη Διοικητική Εξέταση, ενώ και οι δυο υπάλληλοι απομακρύνθηκαν από το σχολείο, το συγκεκριμένο τμήμα του οποίου έχει κλείσει, με τα παιδιά να έχουν μοιραστεί σε άλλες τάξεις .

Ήδη 5-6 οικογένειες παιδιών από το συγκεκριμένο τμήμα του δημοτικού παιδικού σταθμού έχουν καταθέσει μήνυση για ανάλογες μεταχειρίσεις στα παιδιά τους. Η συγκεκριμένη υπάλληλος είναι παντρεμένη και μητέρα 3 παιδιών αναφέρει η ΕΡΤ.

Η ανακοίνωση του δήμου

Ο Δήμος Αλεξανδρούπολης σε ανακοίνωση του αναφέρει τα εξής: «Τα όσα αναφέρονται σε ρεπορτάζ ηλεκτρονικής ιστοσελίδας για περιστατικά που συνέβησαν σε παιδικό σταθμό της πόλης μας, αποτελούν αντικείμενο ένορκης διοικητικής εξέτασης. Η Διεύθυνση Παιδικής Φροντίδας και Παιδείας του Δήμου Αλεξανδρούπολης ερευνά ήδη τις καταγγελίες για τις απαράδεκτες αντιπαιδαγωγικές μεθόδους και συμπεριφορές συγκεκριμένων εργαζομένων. Η διαδικασία απορρήτου χαρακτήρα βρίσκεται σε εξέλιξη. Όλα τα δεδομένα ερευνώνται από τους αρμόδιους λειτουργούς, ενώ οι εργαζόμενοι που εμπλέκονται στην υπόθεση έχουν απομακρυνθεί από τις θέσεις τους.

Ο Δήμος Αλεξανδρούπολης πράττει ήδη όλα όσα απαιτούνται προκειμένου να διερευνηθούν οι καταγγελίες και να αποδοθούν οι προβλεπόμενες ποινές σε όσους αποδειχθεί ότι ευθύνονται για αυτές τις απαράδεκτες πρακτικές. Σε σχέση με τα παιδιά της πόλης μας και την αγωνία των οικογενειών τους δεν θα γίνει ανεκτή καμία ανεύθυνη και επικίνδυνη συμπεριφορά»"|Επιστολη
Δεν υποχωρούν για τη ESL οι Ρεάλ, Μπαρτσελόνα και Γιουβέντους.txt|"Δεν υποχωρούν για τη ESL οι Ρεάλ, Μπαρτσελόνα και Γιουβέντους

Αποφασισμένες να συνεχίσουν το πλάνο της European Super League δηλώνουν οι Μπαρτσελόνα, Ρεάλ Μαδρίτης και Γιουβέντους, οι μόνες από τις 12 ομάδες που δεν συνθηκολόγησαν με την UEFA.

Οι τρεις εξέδωσαν κοινή ανακοίνωση που αναφέρει πως το σημερινό οικοδόμημα του ποδοσφαίρου χρειάζεται μεταρρύθμιση και καλούν την UEFA και τη FIFA να ανοίξει ένα κανάλι επικοινωνίας μαζί τους, χωρίς να ασκούν πιέσεις και να επιβάλλουν ποινές.

Γιατί σήμερα έγινε γνωστό ότι ο πρόεδρος της UEFA, Αλεξάντερ Τσεφέριν σχεδιάζει να επιβάλλει ποινές διετούς ευρωπαϊκού αποκλεισμού στις τρεις ομάδες…

Η κοινή ανακοίνωση Γιουβέντους-Μπαρτσελόνα-Ρεάλ Μαδρίτης:

«Οσον αφορά τη δήλωση που εξέδωσε η UEFA στις 7 Μαΐου σχετικά με τη European Super League και τη θέση που έλαβαν 9 από τα ιδρυτικά σωματεία της, το Fútbol Club Barcelona, ​​η Juventus και η Real Madrid Club de Fútbol αναφέρουν τα εξής:

(i) Οι ιδρυτικοί σύλλογοι υπέστησαν, και συνεχίζουν να υφίστανται, απαράδεκτες πιέσεις, απειλές και αδικήματα τρίτων για την εγκατάλειψη του έργου και ως εκ τούτου απέχουν από το δικαίωμα και το καθήκον τους να παρέχουν λύσεις στο οικοσύστημα ποδοσφαίρου μέσω συγκεκριμένων προτάσεων και εποικοδομητικού διαλόγου. Αυτό είναι απαράδεκτο βάσει του κράτους δικαίου και τα Δικαστήρια έχουν ήδη αποφανθεί υπέρ της πρότασης της Super League διατάζοντας τη FIFA και την UEFA να, είτε άμεσα είτε μέσω των συνδεδεμένων οργάνων τους, να μην προβούν σε ενέργειες που ενδέχεται να εμποδίσουν αυτήν την πρωτοβουλία με οποιονδήποτε τρόπο ενώ το δικαστήριο εκκρεμούν διαδικασίες.

(ii) Το σχέδιο της Super League σχεδιάστηκε από κοινού από τους 12 ιδρυτικούς συλλόγους του:

α) με στόχο την παροχή λύσεων στην τρέχουσα μη βιώσιμη κατάσταση στον ποδοσφαιρικό κλάδο. Οι 12 ιδρυτικοί σύλλογοι μοιράστηκαν τις ίδιες ανησυχίες –όπως και άλλοι ενδιαφερόμενοι στο ευρωπαϊκό ποδόσφαιρο–, ιδίως στο τρέχον κοινωνικοοικονομικό πλαίσιο, ότι οι διαρθρωτικές μεταρρυθμίσεις είναι απαραίτητες για να διασφαλιστεί ότι το άθλημά μας θα παραμείνει ελκυστικό και θα επιβιώσει μακροπρόθεσμα. Για το σκοπό αυτό, στις 18 Απριλίου, ανακοίνωσαν την προθυμία τους να δημιουργήσουν το Super League και να δημιουργήσουν ένα κανάλι επικοινωνίας με την UEFA και τη FIFA, σε ένα εποικοδομητικό πνεύμα συνεργασίας μεταξύ των μερών, όπως κοινοποιήθηκε τόσο σε καθένα από αυτά την ημερομηνία ;

β) με τον απόλυτο σεβασμό για τις τρέχουσες ποδοσφαιρικές δομές και το οικοσύστημα. Οι ιδρυτικοί σύλλογοι συμφώνησαν ρητά ότι η Super League θα διεξαγόταν μόνο εάν ένας τέτοιος διαγωνισμός αναγνωριζόταν από την UEFA ή / και τη FIFA ή εάν, σύμφωνα με τους ισχύοντες νόμους και κανονισμούς, θεωρήθηκε ότι είναι ένας διαγωνισμός δεόντως συμβατός για όλους τους σκοπούς με τους συνέχεια των ιδρυτικών συλλόγων στους αντίστοιχους εγχώριους διαγωνισμούς τους. Ωστόσο, παρά την επίγνωση των παραπάνω όρων, η UEFA και η FIFA μέχρι στιγμής αρνούνται να δημιουργήσουν κάποιο κατάλληλο κανάλι επικοινωνίας. και

γ) να φέρει οικονομική σταθερότητα σε ολόκληρη την ευρωπαϊκή οικογένεια ποδοσφαίρου, επί του παρόντος υπό τις συνέπειες μιας βαθιάς κρίσης που απειλεί την επιβίωση πολλών συλλόγων. Διαθήκη της, η αναγγελθείσα δέσμευση για καθιέρωση ετήσιων πληρωμών αλληλεγγύης για εγγυημένα ετήσια ποσά που πολλαπλασιάζουν ουσιαστικά αυτά που διανέμονται από την UEFA, και την υποχρέωση ενίσχυσης των κανόνων οικονομικής βιωσιμότητας, μέσω της δημιουργίας ενός σαφούς, διαφανούς και αποτελεσματικού συστήματος ελέγχου που θα επαληθεύεται από ειδικούς.

(iii) Οι 12 ιδρυτικοί σύλλογοι αναγνώρισαν επίσης ότι η Super League ήταν μια μοναδική ευκαιρία να προσφέρει στους θαυμαστές σε όλο τον κόσμο την καλύτερη δυνατή παράσταση και να ενισχύσει το παγκόσμιο ενδιαφέρον για το άθλημα, το οποίο δεν είναι «δεδομένο» και προκαλείται από νέες τάσεις γενεών . Επιπλέον, ένας από τους κύριους στόχους της ήταν να προωθήσει το γυναικείο ποδόσφαιρο σε παγκόσμιο επίπεδο, μια τεράστια, αλλά επί του παρόντος υποτιμημένη, ευκαιρία για τον τομέα.

(iv) Έχουμε πλήρη επίγνωση της ποικιλίας των αντιδράσεων στην πρωτοβουλία του Super League και, κατά συνέπεια, της ανάγκης να σκεφτούμε τους λόγους για κάποιους από αυτούς. Είμαστε έτοιμοι να επανεξετάσουμε την προτεινόμενη προσέγγιση, όπως απαιτείται. Ωστόσο, θα ήμασταν εξαιρετικά ανεύθυνοι εάν, έχοντας επίγνωση των αναγκών και της συστημικής κρίσης στον τομέα του ποδοσφαίρου, που μας οδήγησε να ανακοινώσουμε το Super League, εγκαταλείψαμε αυτήν την αποστολή για να παράσχουμε αποτελεσματικές και βιώσιμες απαντήσεις στα υπαρξιακά ζητήματα που απειλούν τη βιομηχανία ποδοσφαίρου .

(v) Λυπούμαστε που βλέπουμε ότι οι φίλοι μας και οι ιδρυτικοί συνεργάτες του προγράμματος Super League βρέθηκαν τώρα σε τόσο ασυνεπή και αντιφατική θέση όταν υπέγραψαν χθες χθες μια σειρά δεσμεύσεων προς την UEFA. Ωστόσο, δεδομένου ότι τα ουσιώδη ζητήματα που οδήγησαν τους 12 ιδρυτικούς συλλόγους να ανακοινώσουν το Super League πριν από εβδομάδες δεν εξαφανίστηκαν, επαναλαμβάνουμε ότι, για να τιμήσουμε την ιστορία μας, να συμμορφωθούμε με τις υποχρεώσεις μας προς τους ενδιαφερόμενους και τους οπαδούς μας, για το καλό του ποδοσφαίρου και για την οικονομική βιωσιμότητα του τομέα, έχουμε το καθήκον να ενεργούμε με υπευθυνότητα και να επιμένουμε στην αναζήτηση κατάλληλων λύσεων, παρά τις απαράδεκτες και συνεχιζόμενες πιέσεις και απειλές που έλαβε η UEFA

(vi) Κυρίως, επαναλαμβάνουμε στη FIFA, την UEFA και όλους τους ενδιαφερόμενους ποδοσφαιρικούς φορείς, όπως κάναμε πολλές φορές από την ανακοίνωση του Super League, τη δέσμευσή μας και τη σταθερή βούλησή μας να συζητήσουμε, με σεβασμό και χωρίς απαράδεκτη πίεση και σύμφωνα με την κράτος δικαίου, οι καταλληλότερες λύσεις για τη βιωσιμότητα ολόκληρης της οικογένειας ποδοσφαίρου»."|Επιστολη
Δυστυχώς η πλειοψηφία των Συνελλήνων δεν έχει φωνή.txt|"Δυστυχώς η πλειοψηφία των Συνελλήνων δεν έχει φωνή

Αγαπητή «Ελευθερία»,

Το ξεπούλημα του ονόματος Βόρεια Μακεδονία στους Σκοπιανούς, λες και η Μακεδονία μας δεν βρίσκεται γεωγραφικά στο βόρειο μέρος της ελληνικής επικράτειας, μαζί με τη μακεδονική γλώσσα και εθνότητα, συνιστούν Εθνοπροδοσία. Κανένας Έλληνας Πρωθυπουργός δεν έχει το δικαίωμα στο όνομα της μειοψηφίας του ελληνικού λαού να υπογράφει μια εθνοπροδοτική και αντισυνταγματική συμφωνία με τον Σκοπιανό Ζάεφ.

Δυστυχώς ο ευνουχισμένος ελληνικός λαός, λόγω της οικονομικής δυσπραγίας, δεν αντιδρά όπως θα έπρεπε για την τωρινή κατάλυση των συνταγματικών και δημοκρατικών θεσμών της χώρας μας, και ως εκ τούτου δίνει την ευκαιρία στον Τσίπρα να τον διοικεί ως ένας αυταρχικός δικτατορίσκος. Η μόνη λύση η εφαρμογή του Ελληνικού Συντάγματος. Δημοψήφισμα εδώ και τώρα. Εμείς οι Έλληνες. Για τους Έλληνες. Από τους Έλληνες. Και φυσικά με λογικό αποτέλεσμα ένα ηχηρό όχι για τον κάθε τυχάρπαστο αριστερό διεθνιστή, που ξεπουλάει τα εθνικά συμφέροντα της χώρας μας σαν μια φτηνή πραμάτεια. Η Μακεδονία μας είναι μία και Ελληνική. Συνέλληνες πατριώτες αντισταθείτε στους εχθρούς του δημοκρατικού μας πολιτεύματος. Το Ελληνικό Σύνταγμα σας προστατεύει.

Αχιλλέας Λιγγέρας"|Επιστολη
Ισαποστάκηδες του πενταγράμμου.txt|"Ισαποστάκηδες του πενταγράμμου

Κύριε διευθυντά Μου έκανε αλγεινή εντύπωση η άρνηση της Κρατικής Ορχήστρας Αθηνών να μη συνδράμει για την ανοικοδόμηση του κατεστραμμένου μαιευτηρίου της Μαριούπολης, κόντρα στη θέληση του διεθνούς φήμης κ. Λεωνίδα Καβάκου, που μας κάνει περήφανους τους Ελληνες.

Μία απλή ερώτηση: Οταν βολτάρουν 10 νεαροί στην παραλία και δουν ξαφνικά σε απόσταση λίγων μέτρων μια βάρκα να αναποδογυρίζει και τρία παιδιά να πνίγονται, θα πρέπει να κάνουν ψηφοφορία αν πρέπει να τους σώσουν; Δεν θα πρέπει να κάνουν το αυτονόητο, δηλαδή να πέσουν άμεσα με τα ρούχα για να τα σώσουν; Η ράθυμος και λουφαδόρικη πολιτική των ισαποστάκηδων δεν συνάδει με τη στοιχειώδη ανθρωπιά.

Εάν ακολουθούσαν το 1821 οι Ελληνες και οι φιλέλληνες όλα τα κελεύσματα του Μέτερνιχ και δεν εμπλέκονταν στον αγώνα, θα ήμασταν σήμερα ελεύθεροι;

Αιδώς, Αργείοι."|Επιστολη
ΚΙΝΑΛ Η κυβέρνηση προσθέτει νέα βάρη τους αδύναμους ιδιοκτήτες με την αύξηση των αντικειμενικών αξιών.txt|"ΚΙΝΑΛ: Η κυβέρνηση προσθέτει νέα βάρη τους αδύναμους ιδιοκτήτες με την αύξηση των αντικειμενικών αξιών


Το ΚΙΝΑΛ αντιδρά στις νέες εντάξεις περιοχών στο σύστημα των αντικειμενικών αξιών – Προαναγγέλλει κλιμάκωση των πρωτοβουλιών «ώστε να ανατρέψει την κοινωνικά άδικη φορολογική πολιτική που προωθεί η κυβέρνηση της Νέας Δημοκρατίας»
ΚΙΝΑΛ: Η κυβέρνηση προσθέτει νέα βάρη τους αδύναμους ιδιοκτήτες με την αύξηση των αντικειμενικών αξιών
Η κυβέρνηση προσθέτει νέα βάρη στους αδύναμους ιδιοκτήτες με την αύξηση των αντικειμενικών αξιών και την κατάργηση του συμπληρωματικού φόρου, επισημαίνει το Κίνημα Αλλαγής.

Το ΚΙΝΑΛ επικαλείται δημοσιεύματα, που αναφέρονται «στην αναπροσαρμογή των συντελεστών του ΕΝΦΙΑ, λόγω των νέων αντικειμενικών αξιών, φέρεται ως ειλημμένη κυβερνητική απόφαση η κατάργηση του συμπληρωματικού ΕΝΦΙΑ που ισχύει για συνολική περιουσία αξίας άνω των 250.000 ευρώ».

«Αυτό σημαίνει, στο βαθμό που υλοποιηθούν οι κυβερνητικές σχεδιασμοί, για το ίδιο δημοσιονομικό αποτέλεσμα, πως η κατάργηση της στοιχειώδους προοδευτικότητας που εξασφάλιζε ο συμπληρωματικός ΕΝΦΙΑ, σε συνδυασμό με τις νέες αυξημένες αντικειμενικές αξίες, θα μετατοπίσει πρόσθετο φορολογικό βάρος προς την πλευρά των πλέον αδύναμων ιδιοκτητών που αποτελούν την πλειοψηφία, προς όφελος των λίγων και ισχυρών.

Το Κίνημα Αλλαγής θα κλιμακώσει τις πρωτοβουλίες του, ώστε να ανατρέψει την κοινωνικά άδικη φορολογική πολιτική που προωθεί η κυβέρνηση της Νέας Δημοκρατίας», καταλήγει η ανακοίνωση.

Αναλυτικά το ΚΙΝΑΛ αναφέρει:

Η Κυβέρνηση της Νέας Δημοκρατίας μεθοδεύει τώρα και την επιβάρυνση των πιο αδύναμων ιδιοκτητών ακινήτων. Όπως είχαμε επισημάνει, τον περασμένο Ιούνιο μετά την ανακοίνωση των νέων αντικειμενικών αξιών, οι αυξήσεις τους σε πολλές λαϊκές συνοικίες φτάνουν έως και 40%. Οι νέες εντάξεις περιοχών στο σύστημα των αντικειμενικών αξιών θα επιβαρύνουν μια σειρά φόρων και τελών. Θα αποκλείσουν πολλά αδύναμα νοικοκυριά, αφού πλέον δε θα χαρακτηρίζονται ευάλωτα βάσει των προβλέψεων για τη χορήγηση του ΚΕΑ και για την έστω και περιορισμένη προστασία από τον νέο πτωχευτικό κώδικα.

Καλέσαμε τότε την Κυβέρνηση να προχωρήσει σε αναπροσαρμογή των σχετικών ορίων ώστε η αύξηση των αντικειμενικών αξιών να μην πλήξει τους ευάλωτους πολίτες. Η Κυβέρνηση όχι μόνο κώφευσε αλλά προχώρησε μάλιστα στην ιδιαίτερα προκλητική απαλλαγή για τους γόνους των μεγάλων ιδιοκτητών, αυξάνοντας το αφορολόγητο στις 800.000 για φόρους γονικής παροχής για κάθε παιδί.

Επιπλέον, σύμφωνα με σχετικά δημοσιεύματα τα οποία αναφέρονται στην αναπροσαρμογή των συντελεστών του ΕΝΦΙΑ, λόγω των νέων αντικειμενικών αξιών, φέρεται ως ειλημμένη κυβερνητική απόφαση η κατάργηση του συμπληρωματικού ΕΝΦΙΑ που ισχύει για συνολική περιουσία αξίας άνω των 250.000 ευρώ.

Αυτό σημαίνει, στο βαθμό που υλοποιηθούν οι κυβερνητικές σχεδιασμοί, για το ίδιο δημοσιονομικό αποτέλεσμα, πως η κατάργηση της στοιχειώδους προοδευτικότητας που εξασφάλιζε ο συμπληρωματικός ΕΝΦΙΑ, σε συνδυασμό με τις νέες αυξημένες αντικειμενικές αξίες, θα μετατοπίσει πρόσθετο φορολογικό βάρος προς την πλευρά των πλέον αδύναμων ιδιοκτητών που αποτελούν την πλειοψηφία, προς όφελος των λίγων και ισχυρών.

Το Κίνημα Αλλαγής θα κλιμακώσει τις πρωτοβουλίες του, ώστε να ανατρέψει την κοινωνικά άδικη φορολογική πολιτική που προωθεί η κυβέρνηση της Νέας Δημοκρατίας."|Επιστολη
Κορωνοϊός  Πέθανε τραυματιοφορέας στο νοσοκομείο Χαλκίδας.txt|"Κορωνοϊός : Πέθανε τραυματιοφορέας στο νοσοκομείο Χαλκίδας

Την τελευταία του πνοή μετά από σκληρή μάχη με τον κορωνοϊό, άφησε στη ΜΕΘ του νοσοκομείο Χαλκίδας όπου και εργαζόταν, ένας 50χρονος τραυματιοφορέας. Σύμφωνα με ανακοίνωση της ΠΟΕΔΗΝ μόλις πριν λίγες ημέρες είχε εμβολιασθεί με τη πρώτη δόση του εμβολίου κατά του κορωνοϊού αλλά δυστυχώς δεν πρόλαβε να αναπτύξει αντισώματα.

Νόσησε μαζί με άλλους 6 τραυματιοφορείς του νοσοκομείου Χαλκίδας μεταξύ αυτών και ο αδελφός του που είναι επίσης τραυματιοφορέας στο ίδιο νοσοκομείο. Ο αδελφός του και οι άλλοι συνάδελφοι του ξεπέρασαν τη νόσο. Ο ίδιος δεν τα κατάφερε.

Η ανακοίνωση της ΠΟΕΔΗΝ

«Δυστυχώς θρηνούμε από χθες το χαμό του 27ου υγειονομικού από κορωνοϊό. Κατέληξε 50χρονος τραυματιοφορέας του Νοσοκομείου Χαλκίδας από κορωνοϊό μετά από σκληρή μάχη στη ΜΕΘ του νοσοκομείου που εργάζεται. Εκεί στη ΜΕΘ που έχασε τη ζωή του, μετέφερε δεκάδες διασωληνωμένους ασθενείς με κορωνοϊό και τους έδινε κουράγιο ότι θα τα καταφέρουν να τον νικήσουν.

Δυστυχώς ο ίδιος δεν τα κατάφερε. Μόλις πριν λίγες ημέρες εμβολιάσθηκε με τη πρώτη δόση αλλά δεν πρόλαβε να αναπτύξει αντισώματα. Νόσησε από κορωνοϊό μαζί με άλλους 6 τραυματιοφορείς του νοσοκομείου Χαλκίδας μεταξύ αυτών και ο αδελφός του που είναι επίσης τραυματιοφορέας στο νοσοκομείο Χαλκίδας. Ο αδελφός του και οι άλλοι συνάδελφοι ξεπέρασαν τη νόσο. Ο ίδιος δεν τα κατάφερε.

Εισήχθη στις 15 Απριλίου στην κλινική κορωνοϊού με συμπτώματα του νοσοκομείου Χαλκίδας στο οποίο εργαζόταν. Στις 28 Απριλίου επιβαρύνθηκε η υγεία του και διασωληνώθηκε. Δεν υπήρχε κρεβάτι στη ΜΕΘ του νοσοκομείου Χαλκίδας. Ήταν όλα κατειλημμένα. Τελικά την ίδια ημέρα άδειασε ένα και μεταφέρθηκε. Συλλυπητήρια στην οικογένεια του και τους συναδέλφους. Για εμάς αθάνατος. Ήρωας πολέμου. ΗΡΩΕΣ ΠΟΛΕΜΟΥ ΚΑΙ ΟΙ 27.

Για τη πολιτεία τίποτα.

Ακόμη να χαρακτηρίσει το θάνατο των θανόντων συναδέλφων από κορωνοϊό εργατικό ατύχημα. Οι οικογένειες των θανόντων συναδέλφων που έπεσαν στο καθήκον βρίσκονται σε απόγνωση. Στη μεγάλη Βρετανία έδωσαν ήδη στις οικογένειες των θανόντων υγειονομικών από κορωνοϊό 60.000 λίρες και προνόμια . Σε εμάς μόνο λόγια και ατομική ευθύνη. Όταν συμβαίνουν ατυχήματα στις ένοπλες δυνάμεις ομιλούν για ήρωες και στήνουν ανδριάντες. Σε εμάς αδιαφορία»."|Επιστολη
ΜΙΧΑΛΗΣ ΣΟΦΙΚΙΤΗΣ.txt|"ΜΙΧΑΛΗΣ ΣΟΦΙΚΙΤΗΣ

Ταξίαρχος ε.α., μέλος της Κίνησης για την Εθνική Αμυνα

Το ΚΚΕ ογδόντα έξι χρόνια παραμένει σταθερό και κρυστάλλινο με αταλάντευτη πίστη στη μαρξιστική - λενινιστική ιδεολογία, στις αρχές και τις αξίες του κινήματος και το σοσιαλισμό. Από τη μακροχρόνια αυτή πορεία, σε συνδυασμό με τη συσσωρευμένη διεθνή αγωνιστική πείρα και την προσπάθεια που έκανε και κάνει για να μελετήσει την ιστορική του διαδρομή, προσδοκούμε από το 17ο Συνέδριο το δυνάμωμα του αριστερού και αντιιμπεριαλιστικού μετώπου μπροστά στη νέα κατάσταση της ιμπεριαλιστικής βαρβαρότητας.

Περιμένουμε από το συνέδριο αυτό πέρα από την πολιτική, την ιδεολογική και οργανωτική ισχυροποίηση του λαϊκού κινήματος, να συζητηθούν τα προβλήματα της Εθνικής μας Αμυνας, τα κυριαρχικά μας δικαιώματα και ο επικίνδυνος εναγκαλισμός των Ενόπλων Δυνάμεων με τις Ευρωνατοϊκές αμαρτωλές συμμαχίες, για την ευρύτερη ενημέρωση του λαού μας.

Καλή επιτυχία στις επιδιώξεις του συνεδρίου, γιατί η Ελλάδα, και η πλειοψηφία του λαού μας έχουν ανάγκη τους κομμουνιστές και το ΚΚΕ."|Επιστολη
Να ενισχυθούν τα ιατρεία Πόνου.txt|"Να ενισχυθούν τα ιατρεία Πόνου

Κύριε διευθυντά Τα τελευταία τέσσερα χρόνια υποφέρω έντονα, τραγικά θα ήταν ορθότερο, από πόνους των νεύρων που διαπερνούν το σώμα σαν ηλεκτρικό ρεύμα. Οι εφιαλτικοί αυτοί πόνοι είναι απότοκοι της ρευματοειδούς αρθρίτιδας από την οποία πάσχω εδώ και περίπου είκοσι χρόνια και της μεθερπητικής νευραλγίας που μου έχει απομείνει ως πικρή ανάμνηση της ταλαιπωρίας από τον έρπητα ζωστήρα (2017).

Η καθημερινότης μου είχε καταστραφεί όταν, συμπτωματικά, πληροφορήθηκα για το ιατρείο πόνου που λειτουργεί στο Αρεταίειο Νοσοκομείο και το οποίο από την 1η Ιουνίου επισκέπτομαι σε εβδομαδιαία βάση ακολουθώντας την αγωγή που μου υπεδείχθη. Και, ξαφνικά, μία μέρα ο πόνος είχε μειωθεί σημαντικά και την επόμενη κάπως περισσότερο και τη μεθεπόμενη κ.λπ.

Ετσι, πέρασαν κάποιες μέρες με συνεχή βελτίωση και, μολονότι δεν έχω απαλλαγεί ολοσχερώς από τους πόνους, ένιωσα σαν τυφλή που ανέβλεψε. Επαψα να ασχολούμαι αποκλειστικά με τους φρικτούς πόνους και κάθε μέσον ανακούφισης και «θυμήθηκα» ότι είχα εγκαταλείψει για χρόνια δύο

μεγάλες εργασίες.

Τώρα ελπίζω. Και αν ακόμη, ο μη γένοιτο, ξαναεμφανισθούν οι φρικτοί πόνοι θα μπορώ να ελπίζω.

Δεν γνωρίζω πολλά για τα ιατρεία πόνου ανά την Ελλάδα. Πιστεύω όμως ακράδαντα ότι πρόκειται για έναν θεσμό για τον οποίο η Πολιτεία οφείλει να μεριμνήσει.

Η ανάπτυξη, η επιβεβαίωση αλλά και η οικονομική ενίσχυση των ιατρείων πόνου πρέπει να ενεργοποιηθούν. Είναι προτιμότερο να υπάρξει μέριμνα για ανακούφιση των πασχόντων ώστε να δυνηθούν να επιστρέψουν κατά το δυνατόν στις καθημερινές δραστηριότητες (εργασία, οικογενειακές υποχρεώσεις και χαρές κ.λπ.) αντί να ξοδεύονται μεγάλα ποσά για θεραπεία και ανακούφιση από τους πόνους.

Δεν θα θίξω εδώ τον υπέροχο ρόλο που τα ιατρεία αυτά παίζουν στην ανακούφιση συνανθρώπων μας που βαδίζουν προς το τέλος της ζωής τους. Η Πολιτεία μπορεί και επιβάλλεται να πολλαπλασιάσει και να ενισχύσει αυτά τα σημεία ανιδιοτελούς προσφοράς στον πάσχοντα από χρόνιο πόνο.

Με την επιστολή αυτή θέλω να ευχαριστήσω δημόσια την ομάδα του Ιατρείου Πόνου και Παρηγορικής φροντίδας στο Αρεταίειο Νοσοκομείο.

Η ομάδα αυτή απαρτίζεται όχι μόνο από εξειδικευμένους γιατρούς αλγολόγους αλλά και νοσηλευτές, ψυχολόγους και άτομα εξειδικευμένα σε συμπληρωματικές θεραπείες χρόνιου πόνου.

Υπεύθυνη είναι η αν. καθηγήτρια Αθανασία Τσαρουχά, προσωπικά δε εγώ οφείλω ευχαριστίες στην ομάδα που με αντιμετωπίζει, την αν. καθηγήτρια Αθηνά Βαδαλούκα, επιστημονική συνεργάτιδα του Κέντρου και την υπεύθυνη της ομάδας ρεφλεξολογίας Σοφία Ραπτοπούλου, που προσφέρει τις υπηρεσίες της εθελοντικά."|Επιστολη
Ο νεαρός μηχανικός που ήταν εγωμανής.txt|"Ο νεαρός μηχανικός που ήταν εγωμανής

Κύριε διευθυντά Προ πολλών ετών σε εργοτάξιο όπου δούλευα ως μηχανικός προσελήφθη με πολιτική σύσταση νέος μηχανικός, άπειρος, με μεγάλες ελλείψεις στο αντικείμενό του, πλην όμως αρκούντως φιλόδοξος. Ο συγκεκριμένος μηχανικός κατά τις επισκέψεις των επιβλεπόντων φορέων του έργου δεν άφηνε ευκαιρία χωρίς να αυτοπροβάλλεται φορτικά σε καίρια τεχνικά θέματα, με αποτέλεσμα αφενός να υποβιβάζεται η εικόνα του έργου και αφετέρου οι επιβλέποντες φορείς του έργου να αποκομίζουν εσφαλμένη εντύπωση για την τεχνική επάρκεια του προσωπικού. Παρά τις συστάσεις του εργοταξιάρχη, συνέχιζε απτόητος την αυτοπροβολή του. Τη λύση την έδωσε παλιός εργοδηγός, παλιά καραβάνα του επαγγέλματος, ο οποίος άρχισε να του ζητάει οδηγίες σε τεχνικά θέματα, ενώ παράλληλα έστελνε οικοδόμους που του ζητούσαν άμεσες λύσεις σε τεχνικά προβλήματα στα οποία προφανώς αδυνατούσε να ανταποκριθεί. Σε λίγο καιρό ήρθε αντιμέτωπος με τη χλεύη του εργοταξίου, γεγονός που αποτελεί το χείριστο που μπορεί να συμβεί σε ένα μηχανικό. Σταδιακά, λοιπόν, κλείστηκε στον εαυτό του και έδινε το «παρών» μόνο και μόνο για να διατηρήσει τη θέση του. Και ο νοών νοείτω…

Χρηστος Λαμπροπουλος, Πολιτικός μηχανικός"|Επιστολη
Ούτε εξίσωση πρώτου βαθμού;.txt|"Ούτε εξίσωση πρώτου βαθμού;

Κύριε διευθυντά Βρήκα τη δύναμη να παρακολουθήσω, κυρίως από το ραδιόφωνο, τις θέσεις βουλευτών για το θέμα των Σκοπίων. Πανσπερμία θέσεων. Κυρίαρχο στοιχείο ο δηθενισμός. Αφού από όλους τονίζεται η ανάγκη της επίλυσης (αλίμονο…), στη συνέχεια αρχίζει η αγωνία μήπως τυχόν υπάρξει πολιτικό κόστος για το κόμμα εξαιτίας των θέσεών του. Οι οποίες θέσεις τελικά δεν σχετίζονται κυρίως με το εθνικό συμφέρον αλλά με την προσπάθεια, μέσω της δύναμης των λόγων (εδώ κατά κανόνα παίρνουν άριστα οι εκπρόσωποι της Βουλής), να ελαχιστοποιηθεί το πολιτικό κόστος για το κόμμα τους και να μεγιστοποιηθεί το κόστος για τα άλλα κόμματα (ο αγώνας είναι κυρίως μεταξύ των δύο πρώτων κομμάτων). Είναι επόμενο με αυτή την τακτική να μην μπορεί να λυθεί γενικότερα κανένα πρόβλημα ούτε στο εσωτερικό ούτε στο εξωτερικό. Με βρίσκει σύμφωνο το κείμενο του δημοσιογράφου κ. Κώστα Ιορδανίδη που δημοσιεύθηκε στην «Καθημερινή» στις 27-5-18 με τίτλο «Το ουσιώδες έλλειμμα». Στο εν λόγω κείμενο αναφέρεται: «Αυτό που δεν εννοεί να αντιληφθεί το πολιτικό μας σύστημα –ή, εν πάση περιπτώσει, το αστικό– είναι ότι η ενσωμάτωσή μας στην ενωμένη, ούτως ειπείν, Ευρώπη συνεπάγεται πλέον δραματικές αλλαγές αντιλήψεως και διαχειρίσεως θεμάτων που θεωρούνταν λελυμένα με βάση τα ισχύοντα επί της εποχής των κυριάρχων εθνικών κρατών». Το εθνικό θέμα των Σκοπίων, απ’ ό,τι δείχνουν οι εξελίξεις, θα ακολουθήσουν και άλλα θέματα «ενέργειας» με τα γειτονικά κράτη. Για τα όντως δύσκολα αυτά θέματα και έχοντας υπόψη και τους χειρισμούς και τις συνέπειες παρομοίων θεμάτων στο παρελθόν, θα πρέπει στην εξέτασή τους να κυριαρχεί όχι το κομματικό συμφέρον αλλά το εθνικό. Πάντως, κατά την άποψή μου, η ελληνική Βουλή, ως έχει και λειτουργεί σήμερα, δυστυχώς δεν μπορεί να λύσει ούτε εξίσωση πρώτου βαθμού.

Θανος, Θανασης, Τοπογράφος μηχανικός ΕΜΠ"|Επιστολη
Πλατύ κάλεσμα οργάνωσης των εργαζόμενων μεταναστών στα Συνδικάτα.txt|"Πλατύ κάλεσμα οργάνωσης των εργαζόμενων μεταναστών στα Συνδικάτα

Πλατύ κάλεσμα οργάνωσης στα συνδικάτα, με εξορμήσεις, εκδηλώσεις και άλλες πρωτοβουλίες, απευθύνει το ΠΑΜΕ στους μετανάστες με αφορμή τη 18η Δεκέμβρη, Παγκόσμια Μέρα Μεταναστών. Μπροστά της το ΠΑΜΕ και τα ταξικά συνδικάτα στέλνουν «μήνυμα αλληλεγγύης, μήνυμα οργάνωσης και αγώνα στα ταξικά μας αδέλφια, τους μετανάστες κάθε χώρας, κάθε χρώματος, κάθε φυλής και θρησκείας».

Στην ανακοίνωσή του το ΠΑΜΕ αναφέρει: «Είτε είσαι μετανάστης που άφησες την πατρίδα σου και ήρθες στην Ελλάδα, είτε είσαι μετανάστης που άφησες την Ελλάδα και πήγες σε μια άλλη χώρα, με τους εργαζόμενους κάθε χώρας μάς ενώνουν οι δυσκολίες και τα εμπόδια ενός συστήματος όπου κυριαρχούν η φτώχεια, η ακρίβεια, η ανεργία για τους πολλούς, για να κερδίζουν οι λίγοι. Ενός συστήματος που καλλιεργεί την ξενοφοβία, τον ρατσισμό, που προκαλεί πολέμους και προσφυγιά. Ταυτόχρονα, όμως μας ενώνουν οι κοινές ελπίδες και όνειρα, μας ενώνει ο κοινός αγώνας για επιβίωση, για δουλειά, μισθό, δικαιώματα, ο αγώνας όλων μας για καλύτερη ζωή, για μια κοινωνία χωρίς εκμετάλλευση.

Το ΠΑΜΕ, τα συνδικάτα των εργαζομένων, κόντρα σε αφεντικά, κυβερνήσεις και την Ευρωπαϊκή Ενωση των μονοπωλίων, βρίσκεται στο πλευρό κάθε εργαζόμενου στον αγώνα για αυξήσεις στους μισθούς, Συλλογικές Συμβάσεις, ανθρώπινο ωράριο, δημόσια δωρεάν Υγεία και Παιδεία.

Καθώς βρισκόμαστε σε ένα νέο κύμα της πανδημίας, είναι επιτακτικό να παρθούν όλα τα απαραίτητα μέτρα, που με ευθύνη των κυβερνήσεων έχουν καθυστερήσει, για την υγειονομική κάλυψη και τον άμεσο εμβολιασμό όλων των εργαζομένων μεταναστών - προσφύγων, αλλά και την πρόσβασή τους σε δημόσια Υγεία, νοσοκομεία, ιατροφαρμακευτική περίθαλψη κ.λπ.

Οι πρόσφατες νίκες μας ενάντια σε πολυεθνικές όπως η COSCO, ""e-food"" στην Ελλάδα μάς γεμίζουν πίστη και αισιοδοξία και αποδεικνύουν τη δύναμη της οργανωμένης και συλλογικής διεκδίκησης των εργαζομένων. Ειδικά στους διανομείς, μεγάλο ποσοστό των εργαζομένων και των απεργών είναι συνάδελφοι μετανάστες που ήρθαν σε επαφή με τα συνδικάτα τους, οργανώθηκαν σε αυτά, διεκδίκησαν στο πλάι των Ελλήνων συναδέλφων τους και νίκησαν. Αντίστοιχο είναι το παράδειγμα των εργαζομένων στα χωράφια του Μαραθώνα, που κατάφεραν και κέρδισαν αυξήσεις στους μισθούς, σε πολύ δύσκολες συνθήκες.

Το μεγάλο ποσοστό νέων εργαζομένων, μεταναστών, προσφύγων, ξεριζωμένων που βρίσκονται στην Ελλάδα σήμερα, μπαίνουν στην παραγωγή με τους χειρότερους όρους, χειρότερες αμοιβές, χωρίς - τις περισσότερες φορές - ούτε καν τα πλέον αυτονόητα δικαιώματα, είναι συνάδελφοι που τα συνδικάτα έχουμε καθήκον πιο αποφασιστικά, πιο μαχητικά να τους απλώσουμε το χέρι, να έρθουμε σε επαφή μαζί τους, να γίνουν κομμάτι του οργανωμένου εργατικού κινήματος της χώρας μας, απέναντι στις δυνάμεις που μας εκμεταλλεύονται και μας εξωθούν στη φτώχεια και στην εξαθλίωση. Τα θετικά παραδείγματα του πρόσφατου διαστήματος αποτελούν οδηγό για τη συνέχιση και κλιμάκωση του αγώνα».

Ενόψει της 18ης Δεκέμβρη το ΠΑΜΕ οργανώνει πλατιά καμπάνια ενημέρωσης, πληροφόρησης και καλέσματος οργάνωσης στα συνδικάτα των εργαζόμενων μεταναστών, με στόχο να ακουστεί παντού το σύνθημα «Ελληνες και ξένοι εργάτες ενωμένοι».

Τα συνδικάτα διεκδικούν τα δίκαια αιτήματα των εργαζόμενων μεταναστών για:"|Επιστολη
Πληρωμές συντάξεων αλλά και επιδομάτων - Δείτε αναλυτικά ποιοι πηγαίνουν ταμείο αυτή την εβδομάδα.txt|"Πληρωμές συντάξεων αλλά και επιδομάτων - Δείτε αναλυτικά ποιοι πηγαίνουν ταμείο αυτή την εβδομάδα


Σήμερα Δευτέρα 30 Αυγούστου θα καταβληθούν οι κύριες και οι επικουρικές συντάξεις του Δημοσίου, του τ.ΝΑΤ, τ.ΕΤΑΤ, τ.ΕΤΑΠ-ΜΜΕ και ΔΕΗ - Φορολογικές δηλώσεις: Τέλος χρόνου για την έκπτωση 3%
Πληρωμές συντάξεων αλλά και επιδομάτων - Δείτε αναλυτικά ποιοι πηγαίνουν ταμείο αυτή την εβδομάδα
Εβδομάδα πληρωμών! 

Από σήμερα ξεκινούν οι πληρωμές συντάξεων  αλλά και επιδομάτων  για χιλιάδες δικαιούχους. Παράλληλα, στις φορολογικές δηλώσεις  λήγει ο χρόνος για την έκπτωση του 3%.

Η ολοκλήρωση της καταβολής των συντάξεων Σεπτεμβρίου, η προκαταβολή για τις συντάξεις Σεπτεμβρίου και η πληρωμή των προνοιακών επιδομάτων του ΟΠΕΚΑ, περιλαμβάνονται, μεταξύ άλλων, στον προγραμματισμό των καταβολών από το υπουργείο Εργασίας και Κοινωνικών Υποθέσεων, τον e-ΕΦΚΑ και τον ΟΑΕΔ, για την εβδομάδα 30 Αυγούστου-3 Σεπτεμβρίου. Συνολικά εκτιμάται ότι θα καταβληθούν περί 820 εκατ. ευρώ σε 1,8 εκατομμύρια περίπου δικαιούχους.


Ειδικότερα, όπως αναφέρεται σε ανακοίνωση του υπουργείου:

1. Από τον e-ΕΦΚΑ θα γίνουν την περίοδο 30 Αυγούστου-3 Σεπτεμβρίου οι εξής καταβολές:

Τακτικές πληρωμές

- Τη Δευτέρα 30 Αυγούστου θα καταβληθούν 553,2 εκατ. ευρώ σε 912,825 δικαιούχους για κύριες και επικουρικές συντάξεις Σεπτεμβρίου συνταξιούχων του Δημοσίου και τέως φορέων ΝΑΤ, ΕΤΑΤ, ΕΤΑΠ-ΜΜΕ και ΔΕΗ.

- Καθόλη τη διάρκεια της εβδομάδας, 13,9 εκατ. ευρώ θα καταβληθούν σε 540 δικαιούχους σε συνέχεια έκδοσης αποφάσεων για εφάπαξ.

- 11,1 εκατ. ευρώ θα καταβληθούν σε 19.230 δικαιούχους για παροχές σε χρήμα (επιδόματα μητρότητας, κυοφορίας, ασθενείας, ατυχήματος, έξοδα κηδείας).

- 430.000 ευρώ θα καταβληθούν σε 540 δικαιούχους για παροχές του τ. ΤΑΥΤΕΚΩ.

Κλείσιμο
- Τέλος, 13.100 ευρώ θα καταβληθούν σε 39 δικαιούχους για κληρονομικές παροχές επικουρικής σύνταξης.

Έκτακτες πληρωμές

- Την Τρίτη 31 Αυγούστου θα καταβληθούν 10,9 εκατ. ευρώ σε 25.150 δικαιούχους για προκαταβολές συντάξεων μηνός Σεπτεμβρίου 2021 στη βάση του ν. 4778/2021.

2.Από τον ΟΑΕΔ θα γίνουν οι εξής καταβολές:

- 1 εκατ. ευρώ θα καταβληθούν σε 28.000 δικαιούχους για καταβολή επιδομάτων ανεργίας και λοιπών επιδομάτων.

- 25 εκατ. ευρώ θα καταβληθούν σε 11.000 δικαιούχους στο πλαίσιο επιδοτούμενων προγραμμάτων απασχόλησης.

- 6 ευρώ θα καταβληθούν σε 7.000 μητέρες για επιδοτούμενη άδεια μητρότητας.

3. Από τον ΟΠΕΚΑ την Τρίτη 31 Αυγούστου θα πραγματοποιηθούν οι εξής καταβολές:

- 70,4 εκατ. ευρώ θα καταβληθούν σε 172.269 δικαιούχους για αναπηρικά επιδόματα (αναπηρικά και διατροφής).

- 47,5 εκατ. ευρώ θα καταβληθούν σε 214.990 δικαιούχους για Ελάχιστο Εγγυημένο Εισόδημα.

- 30 εκατ. ευρώ θα καταβληθούν σε 245.173 δικαιούχους για επίδομα στέγασης.

- 12,8 εκατ. ευρώ θα καταβληθούν σε 12.758 δικαιούχους για επίδομα γέννησης.

- 11,7 εκατ. ευρώ θα καταβληθούν σε 34.989 δικαιούχους για επιδόματα ανασφάλιστων υπερηλίκων.

- 14 εκατ. ευρώ θα καταβληθούν σε 81.385 δικαιούχους ως συνεισφορά του Δημοσίου σε δάνεια του Προγράμματος «ΓΕΦΥΡΑ», (λόγω COVID-19).

- 231.128 ευρώ θα καταβληθούν σε 6.567 δικαιούχους για επίδομα ομογενών-προσφύγων.

- 226.432 ευρώ θα καταβληθούν σε 886 δικαιούχους για επίδομα στεγαστικής συνδρομής.

- 150.691 ευρώ θα καταβληθούν σε 293 δικαιούχους για επίδομα αναδοχής.

- 84.218 ευρώ θα καταβληθούν σε 106 δικαιούχους για έξοδα κηδείας ανασφάλιστων.

- 307.326 ευρώ θα καταβληθούν σε 4.267 δικαιούχους ως συνεισφορά του Δημοσίου σε δάνεια (προστασία κύριας κατοικίας).

Για το διάστημα 30 Αυγούστου-3 Σεπτεμβρίου δεν υπάρχουν προγραμματισμένες πληρωμές από το ίδιο το υπουργείο Εργασίας και Κοινωνικών Υποθέσεων."|Επιστολη
Τα πολλά πρόσωπα της άγνωστης Υεμένης.txt|"Τα πολλά πρόσωπα της άγνωστης Υεμένης

Κύριε διευθυντά Η Υεμένη είναι ένα κράτος, στη νοτιοδυτική άκρη της αραβικής χερσονήσου, στην είσοδο της Ερυθράς Θάλασσας, από τα ευφορότερα τμήματα της Αραβίας, για την οποία έχουμε πολλαπλές αναφορές στον Ηρόδοτο (Αράβιοι κάτοικοι), ενώ για την Υεμένη αναφέρονται στο έργο τους ο γεωγράφος Στράβων, ο Αμασεύς, ο Ρωμαίος Πλίνιος και ο Αλεξανδρινός Κλαύδιος Πτολεμαίος.

Ενα αποκαλυπτικό και άκρως ενδιαφέρον λεύκωμα εκδόθηκε πρόσφατα από τον εθνομουσικολόγο, καθηγητή του Πανεπιστημίου Αθηνών, Λάμπρο Λιάβα, μαθητή μου παλαιότερα στη Βαρβάκειο Πρότυπο Σχολή, με τίτλο: ΥΕΜΕΝΗ. Πρόσωπα. Η «Ευδαίμων Αραβία» πριν από τον εμφύλιο, μια πολύτιμη κιβωτός με τις πλουσιότερες παραδόσεις του αραβικού κόσμου με τρισχιλιετή ιστορία.

Το εκπληκτικό πόνημα, με κατατοπιστικά προλογικά σημειώματα και εξαίρετο εικαστικό υλικό (130 φωτογραφίες), στοχεύει στην ευαισθητοποίηση του κοινού για τη σημερινή μείζονα ανθρωπιστική κρίση και την έσχατη ένδεια της χώρας. Παράλληλα, αποτυπώνονται, με συναρπαστικές εναλλαγές, τα πανέμορφα τοπία, οι άνθρωποι και οι ιστορίες τους σε σχέση με τον χώρο και τον χρόνο, σε μια χώρα πολύπαθη, αλλά εξαιρετική, γοητευτική, μυστηριακή και πολύμορφη. Εντυπωσιάζουν, ιδιαίτερα, οι εικόνες με τα θαυμάσια αρχιτεκτονήματα, που σκιάζονται από πανύψηλους φοίνικες, με τις εξαίσιες διακοσμήσεις και τα ποικιλόμορφα αραβουργήματα, τα απόκρημνα βουνά και οι μεσαιωνικές καστροπολιτείες, «φωλιές των γερακιών» τα επιβλητικά κάστρα, τα τείχη και τα πολυάριθμα τεμένη (τζαμιά), μνημεία παγκόσμιας πολιτιστικής κληρονομιάς της UNESCO. Εικόνες εκπληκτικές που εναρμονίζονται περίτεχνα με την ανθρώπινη παρουσία των Υεμενιτών κατοίκων: ανδρών, αξιοπρεπών και φιλόξενων, γυναικών, με τα μαύρα πέπλα τους, παιδιών, με τρυφερά και αμήχανα βλέμματα, που επισύρουν την προσοχή των επισκεπτών και σε αιχμαλωτίζουν με τις συμπαθητικές φυσιογνωμίες, τις πολύχρωμες ενδυμασίες και την παραδοσιακή μουσική, «όπου η ζωή και ο θάνατος χορεύουν στο ρυθμό τους». Ενα υποβλητικό περιβάλλον που παραπέμπει σε παραδόσεις της Βίβλου και του Κορανίου, και στον αραβικό Μεσαίωνα, που επέλεξε ο Ιταλός σκηνοθέτης Παζολίνι ως σκηνικό για την ταινία του «Χίλιες και μια νύχτες».

Το λεύκωμα επισφραγίζεται με μια μοναδική φωτογραφία ενός απέραντου ισλαμικού κοιμητηρίου, με τις απέριττες επιτύμβιες στήλες, και τη φιλοσοφική διατύπωση.

«Οταν θα φύγουμε, μην ψάξεις για τον τάφο μας

Στη γη… ψάξε τον στις καρδιές των ανθρώπων!».

Αναστασιος Αγγ. Στεφος, δ.φ., Ειδικός Γραμματέας Πανελλήνιας Ενωσης Φιλολόγων"|Επιστολη
Το Μουσείο Μίκη Θεοδωράκη Ζάτουνας αποχαιρετά τον σπουδαίο μουσικοσυνθέτη.txt|"Το Μουσείο Μίκη Θεοδωράκη Ζάτουνας αποχαιρετά τον σπουδαίο μουσικοσυνθέτη

Ο Σύλλογος «Μουσείο Μίκη Θεοδωράκη Ζάτουνας» αποχαιρετά τον σπουδαίο μουσικοσυνθέτη.

Αναλυτικά η ανακοίνωση

Ο Μίκης έφυγε όπως έζησε όρθιος, ευθυτενής, αγέρωχος με την κορμοστασιά, το ανάστημα και την περπατησιά, ενός Ολύμπιου Θεού.

Η Ελλάδα ολόκληρη, με ομοθυμία, ενότητα και οικουμενικότητα, γονατίζει για να αποχαιρετίσει τον μεγάλο μας Μίκη .

Μέσα από τον εθνικό λυγμό, η Ρωμιοσύνη… να την πετιέται, …αντριεύει και θεριεύει!

Ο ανεπανάληπτος, ο κορυφαίος Έλληνας, του τελευταίου αιώνα, με την παρακαταθήκη που αφήνει, ανατρέπει το στερεότυπο ότι …από χθες είμαστε φτωχότεροι… Αφήνει την Ελλάδα και τους Έλληνες με μια τεράστια προικοδότηση… Με το έργο και την διαδρομή του! Για δεκαετίες ολόκληρες, επέδρασε και επηρέασε ολιστικά τον κάθε Έλληνα και Ελληνίδα… Μπόλιασε το ατομικό μας και το συλλογικό φρόνημα… Σημάδεψε την νεότερη Ελληνική ιστορία, σημάδεψε τη νιότη μας, καθόρισε σε μεγάλο βαθμό την πολιτική μας διαμόρφωση. Η μουσική του υπήρξε για δεκαετίες η συντροφιά και η περηφάνια των αγωνιζόμενων όλης της γης.

Μπήκε στον πυρήνα του DNA του καθενός μας, με ένα αξιακό σύστημα, που κάνει την Ελλάδα ψηλότερη.

Η καθολική – οικουμενική αποδοχή από έναν ολόκληρο λαό, των αξιών της ελευθερίας, της δημοκρατίας, της ειρήνης και της ανεξαρτησίας, είναι πρωτόγνωρη! Μια κληρονομιά που διαμορφώνει το συλλογικό μας φρόνημα, που αέναα και διαχρονικά θα μας καθοδηγεί. Έκανε το τραγούδι πολιτική και την πολιτική τραγούδι.

Σήμερα, Ο Μίκης ανήκει σε όλους τους Έλληνες! Είναι από τους ελάχιστους και μοναδικούς που έκανε το …πέρασμα, από προχθές, σε μια αιωνιότητα ΖΩΣΑ!

Μίκη μας το έργο σου μας συντρόφευε και θα μας συντροφεύει ΠΑΝΤΑ.

Με τη μουσική σου ζήσαμε τις πιο ωραίες, πιο δυνατές, πιο αξεπέραστες στιγμές όλων των ΜΕΓΑΛΩΝ στιγμών της ΕΛΛΑΔΑΣ.

Κατάφερνες να μας ανυψώνεις ως εκεί που δε μπορούσε κανείς άλλος!

«Είμαστε πάρα πολύ τυχεροί που ζούμε την εποχή που ζεις και συ Μίκη και παίρνουμε μπόι απ’ τη μεγαλοσύνη σου». έχει πει ο Μέγας Ελύτης .

Μίκη, σε ευχαριστούμε που δίδαξες και μας θα συνεχίζεις να μας διδάσκεις να αγαπάμε τον τόπο μας, αλλά και όλους τους λαούς του κόσμου και να αγωνιζόμαστε για τον ΑΝΘΡΩΠΟ, για την ειρήνη και το δίκιο , για να ‘ναι λεύτερη η πατρίδα και πανανθρώπινη η λευτεριά.

Μίκη, σου χρωστούμε πολλά γιατί μας χάρισες τα τραγούδια σου που τραγουδάμε όχι μόνο εμείς αλλά και όλοι οι λαοί του κόσμου που παλεύουν για ένα αύριο πιο φωτεινό, για έναν ουρανό πιο γαλανό, για περισσότερο φως, από την Κύπρο μέχρι την Κούβα και απ’ την Χιλή μέχρι την Παλαιστίνη .

Μίκη, θα συνεχίσουμε μέχρι να δούμε τις αμυγδαλιές ν’ ανθίζουν και τα μάρμαρα να λάμπουν στον ήλιο.

Μίκη σε ευγνωμονούμε που μας έδειξες το δρόμο για να ανεβούμε λίγο ψηλότερα.

Μίκη, θα συνεχίσουμε τον αγώνα σου γιατί για να γυρίσει ο Ήλιος θέλει δουλειά πολύ.

Σε αποχαιρετούμε, …με σημαίες και με ταμπούρλα και σε ευγνωμονούμε!

Αγαπημένε μου Μίκη, να είσαι σίγουρος, ότι …αυτά τα δένδρα δεν βολεύονται με λιγότερο ουρανό!

Το παρόν του μέλλοντός μας, με την πλούσια κληρονομιά που μας αφήνεις, θα είναι ανατροφοδότης και πυροκροτητής, στους αγώνες των νέων γενιών για την Ελλάδα που ονειρεύτηκες και αγωνιστήκαμε.

Σου υποσχόμαστε ότι η κιβωτός σου, το ΜΟΥΣΕΙΟ ΜΙΚΗΣ ΘΕΟΔΩΡΑΚΗΣ στη Ζάτουνα, , θα συνεχίσει, αυτό το όμορφο οικουμενικό ταξίδι, όπως ήθελες πάντα.

Καλό σου ταξίδι Παγκόσμιε Πανέλληνα Μίκη.

Θα μείνεις ΑΘΑΝΑΤΟΣ ,Μίκη της Ρωμιοσύνης, Μίκη της ανθρωπότητας, Μίκη του αγώνα για έναν κόσμο χωρίς εκμετάλλευση και καταπίεση."|Επιστολη
ΥΠΕΞ Πρέπει να σταματήσει η κλιμάκωση της βίας σε Ιεροσόλυμα και Γάζα.txt|"ΥΠΕΞ: Πρέπει να σταματήσει η κλιμάκωση της βίας σε Ιεροσόλυμα και Γάζα

Την έντονη ανησυχία του για την κλιμάκωση της βίας ανάμεσα σε Ισραήλ και Παλαιστίνη εκφράζει το ελληνικό υπουργείο Εξωτερικών και ζητά από τις δυο πλευρές να σταματήσουν.

Αναλυτικά η ανακοίνωση του ελληνικού ΥΠΕΞ:

«Η Ελλάδα εκφράζει την έντονη ανησυχία της για τις πρόσφατες πυραυλικές επιθέσεις εναντίον αμάχου πληθυσμού στο Ισραήλ, οι οποίες είναι καταδικαστέες και καλεί για τον άμεσο τερματισμό τους.

Παράλληλα, αναγνωρίζοντας το δικαίωμα του Ισραήλ στην αυτοάμυνα, υπογραμμίζουμε εκ νέου την ανάγκη όπως όλες οι πλευρές προβούν σε ενέργειες που θα οδηγήσουν σε άμεση αποκλιμάκωση. Επίσης θα πρέπει να καταβληθούν ενέργειες για την αποφυγή περαιτέρω θυμάτων μεταξύ του άμαχου πληθυσμού.

Η Ελλάδα, όπως έχει τονίσει και στο παρελθόν αναφορικά με την Ειρηνευτική Διαδικασία στη Μέση Ανατολή, υπογραμμίζει ότι η επίλυση της διένεξης μεταξύ Ισραηλινών και Παλαιστινίων στη βάση της λύσης των δύο κρατών αποτελεί απαραίτητη προϋπόθεση για τη συνολική ειρήνη και σταθερότητα στην περιοχή»"|Επιστολη
48 ώρες στο Μιλάνο με τη Sarah Bailey.txt|"48 ώρες στο Μιλάνο με τη Sarah Bailey

Ακόμα κι αν δεν έχετε επισκεφθεί ποτέ το Μιλάνο, θα γνωρίζετε το διάσημο σήμα κατατεθέν του, τον μαρμάρινο καθεδρικό ναό Duomo di Milano, που μοιάζει λες και τον σκάλισε σε ζάχαρη και πάγο κάποιος δεξιοτέχνης ζαχαροπλάστης από άλλο γαλαξία. Ίσως είδατε τον περασμένο Μάιο φωτογραφίες και τηλεοπτικά πλάνα με τους οπαδούς της Milan να πανηγυρίζουν μπροστά του την κατάκτηση του ιταλικού πρωταθλήματος της Serie A, μετά από έντεκα ολόκληρα χρόνια. Ή θυμάστε την Tilda Swinton στην ταινία-ωδή στην πόλη «Είμαι ο έρωτας» του Luca Guadagnino να θαυμάζει την περίτεχνα σκαλισμένη οροφή του, φορώντας τα υπέροχα ρούχα της Jil Sander. Αναφέρω αυτές τις δύο πολύ διαφορετικές και αντιφατικές εικόνες, σε μια προσπάθεια να σας μυήσω στην ιδιαίτερη αύρα αυτής της πανέμορφης, στιβαρής, βιομηχανικής πόλης της βόρειας Ιταλίας, που συνδυάζει μοναδικά τη σύγχρονη, industrial αρχιτεκτονική –πάρτε για παράδειγμα τον ουρανοξύστη Pirelli Tower του Gio Ponti–, με τη μαξιμαλιστική διακόσμηση ιστορικών μνημείων, όπως το περίφημο Teatro alla Scala, ντυμένο εσωτερικά με βαθύ κόκκινο βελούδο.

Το Μιλάνο το γνωρίζω καλά, καθώς το επισκέπτομαι εδώ και τουλάχιστον είκοσι χρόνια ως δημοσιογράφος μόδας. Κάθε φορά όμως με εκπλήσσει με τα μυστικά περάσματα, τις κρυμμένες αυλές και τα μικροσκοπικά μπαρ για aperitivo, χωμένα στα ιστορικά τείχη του. Φυσικά, δεν χρειάζεται να το επισκεφτεί κανείς για λόγους που σχετίζονται με τη μόδα προκειμένου να αντιληφθεί την πολυτέλεια που αποπνέει. Αρκεί ένα σύντομο ταξίδι και μια βόλτα στην Piazza del Duomo, που βρίσκεται σε απόσταση μικρότερη της μιας ώρας από το αεροδρόμιο Linate.

Μια πρώτη γεύση

Βρέθηκα πρόσφατα στην πόλη, πρώτη φορά μετά το ξέσπασμα της πανδημίας που την έπληξε τόσο βαριά, και η χαρά μου που έβλεπα τους δρόμους της να σφύζουν από ζωή, όπως ακριβώς τους θυμόμουν, ήταν μεγάλη. Μοντέλα έτρεχαν στα castings, επιχειρηματίες ντυμένοι με άψογα κοστούμια Brioni απολάμβαναν το παγωτό τους, κομψότατες κυρίες έβγαζαν βόλτα τα εγγόνια τους, χαζεύοντας τις βιτρίνες.

Για τη διαμονή μου προτιμώ πάντα το κέντρο. Ένα από τα αγαπημένα μου ξενοδοχεία είναι το Hotel Spadari Al Duomo (Via Spadari, 11), μια οικογενειακή επιχείρηση που ασπάστηκε την ιδέα του design hotel όταν πρωτοξεκινούσε η επανάσταση στον τομέα της φιλοξενίας, με καλόγουστα και ήσυχα δωμάτια βαμμένα σε γαλαζοπράσινο χρώμα και μια προσεκτικά επιλεγμένη συλλογή σύγχρονης τέχνης. Προτιμήστε ένα από αυτά με τα ηλιόλουστα, γεμάτα φυτά μπαλκόνια, χαλαρώστε και απολαύστε τη ζεστή φιλοξενία. Το ξενοδοχείο βρίσκεται δίπλα σε ένα από τα πιο διάσημα deli της πόλης, το Peck (Via Spadari, 9), απ’ όπου σας συμβουλεύω να αγοράσετε τεράστια κομμάτια θεϊκής παρμεζάνας και λαχταριστό μπαλσάμικο για εσάς ή για τους φίλους σας. Επίσης, πρέπει οπωσδήποτε να επισκεφθείτε το παραδοσιακό ζαχαροπλαστείο Giovanni Galli (Via Victor Hugo, 2). Τα διάσημα φρουί γλασέ και οι σοκολάτες του διατίθενται σε υπέροχες συσκευασίες που μοιάζουν να έχουν βγει από εικονογράφηση παιδικού βιβλίου. Το αγαπημένο μου μέρος για φαγητό είναι το παραδοσιακό Alla Collina Pistoiese (Via Amedei, 1), που φημίζεται για την τοσκάνικη κουζίνα και βρίσκεται σε πολύ κοντινή απόσταση. Έχω περάσει εκεί αμέτρητα απογεύματα συζητώντας πάνω από ένα μπολ με πεντανόστιμη zuppa di farro (σούπα με πλιγούρι) ή ένα πιάτο spaghetti pomodoro e basilico (σπαγγέτι με ντομάτα και βασιλικό). Μια μέρα, μάλιστα, πέτυχα εκεί με την παρέα του τον σχεδιαστή του οίκου Gucci Alessandro Michele, ντυμένο απλά και με ένα καπέλο να κρύβει ελαφρά το πρόσωπό του.

Τέχνη και μόδα

Ξεκινώντας την περιήγηση στην πόλη, πρώτη στάση πρέπει να είναι, φυσικά, η Piazza del Duomo. Προτιμώ να επισκέπτομαι τον καθεδρικό ναό το απόγευμα, γιατί το πρωί συγκεντρώνει πλήθος κόσμου. Είναι υπέροχο το ηλιοβασίλεμα από την ταράτσα του, το ωραιότερο ψηλό σημείο της πόλης. Στην ίδια πλατεία βρίσκεται το Museo del Novecento (Piazza del Duomo, 8), αφιερωμένο στην τέχνη του 20ού αιώνα. Λατρεύω αυτό το κτίριο με τις εντυπωσιακές διαστάσεις και τους κυματοειδείς σχηματισμούς που σχεδίασαν οι Griffini, Magistretti, Muzio και Portaluppi. Μεταξύ των τρεχουσών εκθέσεών του περιλαμβάνονται αυτή του πολυπράγμονα φωτογράφου, ζωγράφου, σκηνογράφου και σκηνοθέτη Luigi Veronesi, καθώς και μια αναδρομή στη ζωή και στο έργο του σπουδαίου αρχιτέκτονα Aldo Rossi, που εξετάζει την αλληλεπίδραση τέχνης και ζωής στο Μιλάνο (έως τις 2 Οκτωβρίου).

Η τεράστια διώροφη στοά Galleria Vittorio Emanuele II (Piazza del Duomo) με τις αριστουργηματικές γυάλινες οροφές είναι η αρχαιότερη σκεπαστή αγορά στην Ιταλία –χτισμένη από τον αρχιτέκτονα Giuseppe Mengoni μεταξύ 1865 και 1877–, με το μεγαλείο και την ομορφιά της να καταφέρνουν να λυγίζουν ακόμα και τους πλέον ένθερμους πολέμιους του καταναλωτισμού! Οι περίτεχνες κολόνες και οι αψιδωτές βιτρίνες των καταστημάτων είναι εξαιρετικά συντηρημένες. Εκεί αγόρασα το πρώτο μου ζευγάρι παπούτσια Prada, στην μπουτίκ που πρωτοάνοιξε το 1913. Σήμερα ο οίκος έχει επεκταθεί στη στοά, με μια γκαλερί στον πέμπτο όροφο, το Osservatorio Fondazione Prada, όπου αυτή τη στιγμή παρουσιάζεται η τολμηρή έκθεση Role Play, που έχει επιμεληθεί η Melissa Harris, με θέμα την έννοια της ταυτότητας και τη σύγχρονη φωτογραφία (έως 26 Σεπτεμβρίου). Αφού χορτάσετε τέχνη, κατεβείτε με το ασανσέρ στο ισόγειο και αναζητήστε το νέο υποκατάστημα της αλυσίδας Marchesi 1824, το φημισμένο μιλανέζικο ζαχαροπλαστείο που αγόρασε η Prada το 2015, για να απολαύσετε ένα παγωτό ή ένα aperitivo στον απίστευτο αρ ντεκό χώρο με τις παστέλ αποχρώσεις.

Αφήνοντας τη στοά, συνήθως κατευθύνομαι στην Piazza della Scala –με την περίφημη Σκάλα του Μιλάνου– και στη συνέχεια στη Via Alessandro Manzoni 5, όπου βρίσκεται το The Manzoni, ένας συναρπαστικός χώρος που άνοιξε ο cult Βρετανός σχεδιαστής Tom Dixon και είναι ταυτόχρονα εστιατόριο και showroom. Εκεί θα θαυμάσετε χαρακτηριστικά έργα σύγχρονου design, απολαμβάνοντας παράλληλα εξαιρετικά πιάτα ιταλικής κουζίνας. Στη στάση του μετρό Montenapoleone –όπου στέκει αγέρωχο το λιτό κτίριο του αρχιτέκτονα Enrico Agostino Griffini, που χτίστηκε τη δεκαετία του 1930 και στεγάζει το ξενοδοχείο, την μπουτίκ και το εστιατόριο του Giorgio Armani–, στρίβοντας δεξιά πέφτεις πάνω στον θρυλικό ομώνυμο εμπορικό δρόμο. Πριν από χρόνια, όταν πρωτοανέλαβα τη θέση της διευθύντριας σύνταξης στο περιοδικό ELLE, ο fashion director μου με συμβούλευσε να ακυρώσω κάποια πρωινά ραντεβού και να πάω για καφέ στο ζαχαροπλαστείο-κόσμημα Cova (Via Montenapoleone, 8). Εκεί, όπως με ενημέρωσε, στα τραπέζια με τα κολλαριστά δαμασκηνί τραπεζομάντιλα, ακούγοντας τις ζωηρές συζητήσεις των κομψά ντυμένων θαμώνων, θα καταλάβαινα τον «ιταλικό τρόπο ζωής». Είχε δίκιο.

Μεταξύ aperitivo και tagliolini

Τα καταστήματα κατά μήκος του δρόμου, καθώς και τα μικροσκοπικά εστιατόρια και μπαρ για aperitivo στα κάθετα στενά, με γεμίζουν αναμνήσεις. Στη Via Borgospesso κάνω πάντα μια στάση σε ένα από τα αγαπημένα εστιατόρια του κόσμου της μόδας, το Bice (Via Borgospesso, 12), όπου κάποτε είδα την Isabella Blow –την εκλιπούσα fashion director και μούσα του Alexander McQueen– να δειπνεί μόνη, φορώντας ένα περίτεχνο καπέλο και το μεσοφόρι της. Κρυμμένη σε έναν άλλο μικρό δρόμο, τη Via Gesù, θα βρείτε τη διακριτική πλάγια είσοδο του The Four Seasons Hotel –μοναστήρι κάποτε–, όπου πρέπει οπωσδήποτε να παραγγείλετε ένα ποτό στον ευωδιαστό κήπο. Λίγες πόρτες παραδίπλα βρίσκεται το ιδιωτικό Palazzo Versace – θα το καταλάβετε από τα κεφάλια της Μέδουσας στις πόρτες, τις οποίες είχα την ανέλπιστη χαρά να περάσω, καλεσμένη σε κάποια πάρτι με χορό μέχρι πρωίας στα υπέροχα μωσαϊκά δάπεδα, αλλά και για συζήτηση κάνα δυο φορές με την ίδια την Donatella, πίνοντας τσάι και τρώγοντας σαντουιτσάκια, πάντα με τη συντροφιά της Audrey, της σκυλίτσας της.

Μια και ο λόγος για την Donatella Versace, καθώς ανεβαίνω τη Via Montenapoleone συλλογίζομαι τις εκπληκτικές γυναίκες που ηγούνται των ιταλικών οίκων μόδας – εκείνη, την Angela Missoni, τη Miuccia Prada, τη Silvia Fendi… Προορισμός μου είναι το πανέμορφο εστιατόριο Bacaro Montenapoleone (Via Montenapoleone, 13), όπου συναντώ για φαγητό την JJ Martin, τη χαρισματική δημιουργό της μάρκας La DoubleJ, με έδρα το Μιλάνο. Καθόμαστε στη μικρή, με τους τοίχους στο χρώμα της ώχρας, αυλή και με τα τραπέζια σχεδόν κολλητά μεταξύ τους, σε σημείο που μπορούμε –και το κάνουμε πράγματι!– να πιάσουμε συζήτηση με τους διπλανούς μας. Κατόπιν υπόδειξης της JJ, παραγγέλνω tagliolini με σάλτσα από λεμόνι και ροζ πιπέρι, που με στέλνει στα ουράνια! Η Martin, ντυμένη με ένα φόρεμα μακρύ μέχρι το πάτωμα που έχει σχεδιάσει η ίδια, με το σκυλάκι της Pepper στα πόδια της, είναι η προσωποποίηση του παιχνιδιάρικου brand το οποίο ίδρυσε το 2015, πουλώντας αρχικά διαδικτυακά vintage ρούχα και κοσμήματα από ορισμένες από τις πιο κομψές γκαρνταρόμπες στο Μιλάνο.

Πρώην δημοσιογράφος, με καταγωγή από τις Ηνωμένες Πολιτείες, βάζει τη δική της συναρπαστική πινελιά στη fashion σκηνή της πόλης, γεμάτη χιούμορ και χαρά για ζωή. Μπαίνοντας κανείς στην μπουτίκ La DoubleJ (Via Sant’Andrea, 10/A), χάνεται μέσα στα χρώματα. Το εσωτερικό της κοσμούν τοιχογραφίες που απεικονίζουν θεές, καθώς κι ένα τεράστιο «Δέντρο της ζωής» του Ρουμάνου καλλιτέχνη Aitch, που εξισορροπεί τη «θεία θηλυκή» και τη «θεία αρσενική» ενέργεια, ενώ τα δοκιμαστήρια –όπου φιλοξενούνται κατά καιρούς εκδηλώσεις και διεξάγονται εργαστήρια ευεξίας‒ έχουν το όνομα «Η Σπηλιά της Θεάς»! Την ίδια παιχνιδιάρικη διάθεση έχουν και τα είδη σπιτιού του brand, με τη συλλογή Flora & Fauna να φέρει τον μυστικιστικό συμβολισμό του έργου του Aitch. Στο κατάστημα μπορείτε επίσης να βρείτε ιδιαίτερα πολύχρωμα σκεύη που καταργούν τους συμβατικούς κανόνες και έχουν δημιουργηθεί για ένα από τα πιο πρόσφατα projects του La DoubleJ, την ανακαίνιση της πισίνας και του μπαρ του ιστορικού ξενοδοχείου της λίμνης Como, Villa Passalacqua (passalacqua.it).

Ο συνδυασμός μόδας, interior design και art-of-living συναντάται και σε άλλη μία από τις αγαπημένες μου γειτονιές, το Corso Como κοντά στην Porta Nuova, και ειδικότερα στο concept store 10 Corso Como της πρώην editor, γευσιγνώστριας και πρέσβειρας του ιταλικού πολιτισμού Carla Sozzani. Εδώ, πάντα υπάρχει μια έκθεση ή ένα βιβλίο που θα με συναρπάσει. Η καταπράσινη αυλή του εστιατορίου είναι το τέλειο μέρος για να χαθείτε στις σκέψεις σας ένα απόγευμα συντροφιά με ένα ποτήρι κρασί κι ένα πιάτο antipasti, ενώ στην μπουτίκ φιλοξενούνται υπέροχες και πολύ προσεκτικά επιλεγμένες συλλογές των Comme des Garçons, Maison Margiela και Alaïa, μεταξύ άλλων. Αν ποτέ έχανα την πίστη μου στη δύναμη της μόδας να κάνει τη ζωή πιο όμορφη και αισιόδοξη, εδώ θα ερχόμουν για να εμπνευστώ και να την ανακτήσω.

Η τελευταία «πινελιά»

Άλλο ένα κέντρο πολιτισμού που ξυπνά τον νου και τις αισθήσεις είναι το Fondazione Prada (Largo Isarco 2), σε μια βιομηχανική ζώνη στο νότιο τμήμα της πόλης, κοντά στο πανεπιστήμιο Bocconi. Στεγάζεται σε ένα πρώην αποστακτήριο τζιν και έλαβε τη σημερινή του μορφή από τον αρχιτέκτονα και επί χρόνια συνεργάτη της Miuccia Prada, Rem Koolhaas. Τόσο οι εκθέσεις που φιλοξενεί όσο και η μόνιμη συλλογή του είναι φανταστικά. Ένα από τα αγαπημένα μου σταθερά εκθέματα είναι το installation της Louise Bourgeois μέσα σε έναν βιομηχανικό πύργο με τίτλο The Haunted House (Το Στοιχειωμένο Σπίτι), το εξωτερικό του οποίου είναι ντυμένο με ένα φύλλο χρυσού 24 καρατίων.

Μπορεί να έχετε ακούσει για την καφετέρια Bar Luce που σχεδίασε ο Wes Anderson και στεγάζεται εντός του Fondazione Prada. Με τα τραπέζια από φορμάικα σε παστέλ αποχρώσεις, τους σερβιτόρους με τις κατάλευκες ποδιές και ένα νοσταλγικό μενού με ασφυκτικά γεμάτα πανίνι, παγωτά και old-school κοκτέιλ, ο χώρος είναι ένας ινσταγκραμικός παράδεισος. Ωστόσο, για να τον απολαύσετε στο έπακρο, πιάστε ένα τραπέζι έξω την ώρα που αρχίζει να δύει ο ήλιος και θαυμάστε το φως που αντανακλάται στο επιχρυσωμένο εξωτερικό του Haunted House. Δεν υπάρχει καλύτερο μέρος για να επικεντρωθείτε στην αστείρευτη γοητεία αυτής της τόσο ενδιαφέρουσας, τολμηρής πόλης, που δεν παύει να εκπλήσσει.

ME ΜIA MΑTIA"|Κριτικη
Ay, Carmela! Ενα μανιφέστο κατά της βαρβαρότητας, γεμάτο ευαισθησία και χιούμορ.txt|"Ay, Carmela!: Ενα μανιφέστο κατά της βαρβαρότητας, γεμάτο ευαισθησία και χιούμορ

Μετά τη θερμή ανταπόκριση κοινού και κριτικών στην Αθήνα, τη Θεσσαλονίκη, τη Ρόδο, τα Ιωάννινα και την Κοζάνη, η παράσταση «Ay, Carmela!» επιστρέφει για δεύτερη χρονιά στο θέατρο Μεταξουργείο.

Τι μπορεί να συμβεί όταν βρεθείς στη λάθος πλευρά της ιστορίας; Και πόσα είσαι διατεθειμένος να κάνεις στον βωμό της ελευθερίας (σου); Αυτή είναι η αφετηρία του πολυβραβευμένου, κωμικοτραγικού έργου του Χοσέ Σάντσις Σινιστέρρα που παρουσιάζει η θεατρική Εταιρεία Theartes των Κωνσταντίνου Κυριακού και Κατερίνας Μπιλάλη.

Πρόκειται για ένα αντιφασιστικό, έντονα αλληγορικό κείμενο, η ιστορία του οποίου διαδραματίζεται κατά την περίοδο του Ισπανικού Εμφυλίου Πολέμου. Πρωταγωνιστές, δύο ηθοποιοί που, μέσα από την περιπέτειά τους, φωτίζεται η συλλογική τραγωδία ενός λαού που μαστίζεται από την εμφύλια διαμάχη, η πολυπλοκότητα της ανθρώπινης κατάστασης που έρχεται αντιμέτωπη με τον πόνο, ο συλλογικός αλληλοσεβασμός, η αξιοπρέπεια του καλλιτέχνη, η ανθρώπινη ευαισθησία, καθώς και η ανάγκη να μη χαθεί η ιστορική μνήμη.

Ο κίνδυνος της ιστορικής αμνησίας, έχει προεκτάσεις και σε άλλες χώρες που μαστίζονταν ή και μαστίζονται από κάποιον Εμφύλιο Πόλεμο, συμπεριλαμβανομένης και της Ελλάδας. Όλα αυτά αντιμετωπίζονται με πολύ χιούμορ, μαύρο χιούμορ, δράμα και ποίηση, καθώς σε έναν κόσμο που εξακολουθεί να είναι γεμάτος συγκρούσεις, η σπαρακτική απεικόνιση της αγάπης και της απώλειας είναι μια οδυνηρή μαρτυρία της απανθρωπιάς του πολέμου.

Πρόθεση της παράστασης είναι να υπενθυμίσει ότι το τρίπτυχο Δημοκρατία - Ελευθερία - Δικαιοσύνη δεν είναι πολιτική στάση, αλλά δικαίωμα όλων.

Ένα μανιφέστο κατά της βαρβαρότητας, γεμάτο χιούμορ

Η Καρμέλα και ο Παουλίνο είναι δύο περιοδεύοντες ηθοποιοί που, εν μέσω του Ισπανικού Εμφυλίου Πολέμου, διασκεδάζουν τα δημοκρατικά στρατεύματα με τα επιθεωρησιακά τους σκετς. Εξαιτίας ενός λάθους, περνούν στην περιοχή που ελέγχουν οι εθνικιστές τού Φράνκο και αιχμαλωτίζονται. Εκείνοι τούς διατάζουν να παρουσιάσουν, σε αντάλλαγμα την ελευθερία τους, μια παράσταση για τα στρατεύματά τους και να συμπεριλάβουν μια παρωδία κατά της Δημοκρατίας, με σκοπό να χλευάσουν τα αιχμάλωτα μέλη των Διεθνών Ταξιαρχιών που πρόκειται να εκτελεστούν την επομένη.

Η Καρμέλα, αγανακτισμένη, επιχειρεί να ανατρέψει αυτήν την παρωδία παρά τις απεγνωσμένες προσπάθειες του λιγόψυχου Παουλίνο. Τελικά, ο Παουλίνο θα καταφέρει να συγκρατήσει την Καρμέλα ή η Καρμέλα θα ολοκληρώσει το σχέδιό της καταλήγοντας να εκτελεστεί;

Σκηνοθετικό σημείωμα

Τη φετινή χειμερινή περίοδο, αποφασίσαμε με την Κατερίνα Μπιλάλη, ως Theartes, να παρουσιάσουμε για δεύτερη χρονιά το έργο «Ay, Carmela!» του Ισπανού θεατρικού συγγραφέα Χοσέ Σάντσις Σινιστέρρα. Ένα έργο αντιπολεμικό, ένα έργο κατά των αδελφοκτόνων εμφυλίων πολέμων, μα πάνω από όλα ένα έργο αντιφασιστικό που αναφέρεται σε ζητήματα δημοκρατικών αγώνων, αλληλεγγύης, αγάπης, ελευθερίας, ισότητας, δικαιοσύνης, ηθικής, αξιοπρέπειας, θάρρους, σεβασμού, αλλά κυρίως θίγει τη σπουδαιότητα του να μην περάσει στη σφαίρα της λήθης η συλλογική ιστορική μνήμη. Ένα έργο έκκληση υπέρ της μνήμης, της θύμησης, το οποίο το οποίο συνδυάζει μοναδικά τον πικρό τόνο του εμφυλίου με ένα αιχμηρό, μαύρο χιούμορ.

Ως Theartes έχουμε ως μότο: το Θέατρο είναι το σημείο τομής μεταξύ πραγματικότητας και επιθυμίας, είναι μια μεταθεατρική περιοχή όπου η μυθοπλασία γίνεται πραγματικότητα, όπου όλα είναι δυνατά να συμβούν, επειδή όλα μπορούν να συμβούν σε ένα θέατρο, ακριβώς επειδή είναι θέατρο."|Κριτικη
Beauty αποστολή Στον φυσικό, μαγικό κόσμο της L’Erbolario.txt|"Beauty αποστολή: Στον φυσικό, μαγικό κόσμο της L’Erbolario

Πιστεύεις πως γνωρίζεις καλά ένα beauty brand έχοντας δοκιμάσει κάμποσα προϊόντα του και έχοντας διαβάσει κάθε δελτίο τύπου και σχετική πληροφορία από τότε που ήρθε στην Ελλάδα – κι όμως, τίποτε από αυτά δεν μπορεί να αποτυπώσει καλύτερα την φιλοσοφία του στο νου και την καρδιά σου από μία επίσκεψη εκεί όπου δημιουργούνται όλα. Τότε μόνο μπορείς με βεβαιότητα να πεις πως γνωρίζεις καλά το brand αλλά και να κατανοήσεις ουσιαστικά τι είναι αυτό που κάνει τα προϊόντα του να ξεχωρίζουν όχι μόνο στην κατηγορία του αλλά γενικότερα στον πλανήτη της ομορφιάς.

Αυτό συνειδητοποίησα στο πρόσφατο δημοσιογραφικό ταξίδι που είχα τη χαρά να συμμετάσχω: προορισμός μας, το Lodi της Ιταλίας και συγκεκριμένα, τα κεντρικά της L'Erbolario, η οποία μετά από 40 χρόνια στο χώρο, είναι πλέον μία διεθνώς αναγνωρισμένη εταιρεία στα φυτικά δερμοκαλλυντικά.

Στο Lodi μάς υποδέχτηκαν ο Franco Berghamaschi και η Daniella Villa, που εδώ και 40 χρόνια πορεύονται μαζί στη ζωή, μεγαλώνοντας όμορφα και παράλληλα με το κοινό τους δημιούργημα, τη L'Erbolario. Όλα ξεκίνησαν το 1978, στο μικρό εργαστήριο του βοτανοπωλείου ""Premiata Erboristeria Artigiana"", όπου ο Franco και η Daniella δημιουργούν τα πρώτα τους καλλυντικά, βασισμένα σε δοκιμασμένες οικογενειακές συνταγές: αρωματικά νερά, λάδια και λοσιόν για το μπάνιο, με συστατικά αποκλειστικά φυτικής προέλευσης, ντελικάτες ευωδιές και signature συσκευασίες.

Μετά από λίγο καιρό, το πρώτο κατάστημα L'Erbolario ανοίγει τις πύλες του στο μαγευτικό Lodi και τα προϊόντα κερδίζουν τον σεβασμό των βοτανολόγων και την λατρεία όσων τα δοκιμάζουν. Μέχρι σήμερα, αυτό το πρώτο σημείο πώλησης αποτελεί το iconic κατάστημα του brand, το οποίο σφύζει από ζωή!

Μένοντας απόλυτα πιστή στη φιλοσοφία της, με τον Franco και τη Dianella πάντα επικεφαλής, η L'Erbolario ακολούθησε μια σταθερά ανοδική πορεία, όχι μόνο εντός Ιταλίας όπου θεωρείται leader των φυτικών καλλυντικών, αλλά και σε όλο τον κόσμο: σήμερα, η L'Erbolario πωλείται σε 5.500 σημεία στην Ιταλία, αριθμεί 170 καταστήματα στη χώρα ενώ ""ταξιδεύει"" σε 42 ακόμα χώρες παγκοσμίως, με τον Luigi Bergamaschi, τον γιο τους, να διαδραματίζει πλέον δυναμικό ρόλο σε αυτή την πορεία.

Πίσω στο Lodi, η οικογένεια Bergamaschi καθώς και οι οικοδεσπότες μας από την Αθήνα, η Εμπορική Διευθύντρια της L'Erbolario, Μαίρη Λιβύζου, και η Product Manager Στέλλα Παπαϊωάννου, μάς άνοιξαν τις πύλες των headquarters που βρίσκονται μέσα σε ένα απέραντο, πράσινο παράδεισο! Είδαμε με τα μάτια μας τον απόλυτα φυσικό τρόπο, βασισμένο στις αρχές της ""πράσινης χημείας"", με τον οποίο γίνεται η εκχύλιση των επιλεγμένων φυτικών συστατικών (παράγει πάνω από 300 διαφορετικά φυτικά εκχυλίσματα, μόνο με τη χρήση νερού, γλυκερίνης και οργανικών φυτικών ελαίων!), μάθαμε για τον -πιο αυστηρό ακόμα και από τη σχετική νομοθεσία- έλεγχο που γίνεται στα εργαστήρια για πάνω από 300 φυτοφάρμακα σε κάθε ένα από τα συστατικά, μιλήσαμε με την ομάδα των experts στο τμήμα R&D (χημικοί, βιοτεχνολόγοι, μικροβιολόγοι, τοξικολόγοι συνεργάζονται και ανοίγουν νέους δρόμους στην φυτική κοσμετολογία) και περπατήσαμε στους χώρους όπου γίνεται η συσκευασία των προϊόντων.

Ολόκληρη η λειτουργία του εργοστασίου είναι οικολογική και μάλιστα η προσπάθεια που γίνεται είναι να μειώνεται όλο και περισσότερο το περιβαλλοντικό αποτύπωμα, υιοθετώντας κάθε τρόπο που μπορεί να συμβάλλει σε αυτό το στόχο.

Τα βήματά μας μάς οδήγησαν στους διπλανούς βοτανικούς κήπους, όπου καλλιεργούνται βιολογικά τα περισσότερα φυτά, λουλούδια και βότανα που πρωταγωνιστούν στις συνθέσεις της εταιρείας, οι οποίες από το 2005 φέρουν πιστοποίηση ως οργανικές. Αυτή η αρμονική συνύπαρξη του ανθρώπου και της δραστηριότητάς του με τη φύση, που μοιάζει για τους περισσότερους από εμάς τους ""εγκλεισμένους"" στα αστικά κέντρα αδιανόητη, υπάρχει και είναι εφικτή- και η L'Erbolario είναι ένα εξαιρετικό παράδειγμα!

Και βέβαια, η οικολογική πολιτική του brand είναι άμεσα συνδεδεμένη και με την αγάπη για τα ζώα. Εδώ και χρόνια και με αδιαπραγμάτευτη δέσμευση, η εταιρεία τηρεί τα διεθνή standards ""Against Animal Testing"", λέγοντας όχι σε οποιαδήποτε μορφή πειραμάτων σε ζώα. Και μάλιστα, αφού έδωσε την πρώτη μάχη για αυτό σε ό,τι αφορά τα τελικά προϊόντα, ένωσε στη συνέχεια τις δυνάμεις της με το LAV (Anti-Vivisection Society) για να εφαρμοστεί η ίδια λογική και στις πρώτες ύλες.

Τελευταίος σταθμός στην περιήγησή μας, το showroom στο κεντρικό κτίριο – ένα όνειρο! Σαν μια φυσική συνέχεια των κήπων, τόσο στα χρώματα όσο και στην αίσθηση ηρεμίας που αποπνέει, διακοσμημένος με στοιχεία αποικιοκρατικού στυλ, στέκεσαι στο κέντρο του και γύρω σου έχεις ολόκληρο το σύμπαν της L'Erbolario, φυσικό, καθαρό, ευωδιαστό, αποτελεσματικό…

Στο ταξίδι μας, όμως, είχαμε και τη χαρά να παρευρεθούμε και στο λανσάρισμα των δύο νέων αρωμάτων του brand, που δημιουργήθηκαν για τα 40α γενέθλιά του. Το ραντεβού μας δόθηκε στο Μιλάνο, σε ένα λιλιπούτειο θέατρο, το ανακαινισμένο Teatro Gerolamo, και η παρουσίαση δεν θα μπορούσε παρά να είναι θεατρική, με κυρίαρχη την υψηλή αισθητική της οικογένειας Bergamaschi.

Το Danza di Fiori (Ο Χορός των Λουλουδιών), ""είναι ένα άρωμα ξεχωριστό για το οποίο επιλέξαμε μόνο τους μαγικούς πρωταγωνιστές των πιο επιτυχημένων σειρών μας"", μάς αφηγείται από το stage η εκπρόσωπος της L'Erbolario. ""Νότες από εκατοντάφυλλο Τριαντάφυλλο, γλυκιά Βιολέτα, τρυφερή Παιώνια, αυτοκρατορική Καμέλια, γλυκόπικρη Ίριδα, φλογερή Παπαρούνα και ανάλαφρα Άνθη Κερασιάς, διηγούνται την πολύτιμη ιστορία της L’Erbolario μέσα από τoν αρωματικό χορό τους. Σαν χαριτωμένες μπαλαρίνες, τα πολύχρωμα άνθη ζωντανεύουν και στροβιλίζονται σ’ ένα χορό αρμονικό και ηδονικό. Ένα αφιέρωμα στο μεγαλείο της φύσης με μια ολοκληρωμένη σειρά ομορφιάς: άρωμα, κρέμα σώματος, αφρόλουτρο, μεταξένιο λάδι για το σώμα και τα μαλλιά, αρωματικό σαπούνι, αρωματικό χώρου και σετ ταξιδιού και σετ δώρου"". Αν λατρεύετε τα floral αρώματα, το Danza di Fiori θα το ερωτευτείτε στα πρώτα δευτερόλεπτα!

Όσο για το Rabarbaro, το άλλο νέο άρωμα της L'Erbolario, είναι ένα blend φρέσκο, γήινο, πικάντικο, για εκείνη και εκείνον, που αποπνέει την αίσθηση ενός περιπάτου στον κήπο την αυγή, μέσα σε δροσερές, καταπράσινες φυλλωσιές και φρέσκια βλάστηση, με νότες από λεμόνι και ραβέντι, ζαφορά και μαύρο τσάι. ""Από τις ρίζες του Rabarbaro τα εργαστήριά μας πήραν ένα τονωτικό εκχύλισμα και ένα αναζωογονητικό απόσταγμα, που σε συνδυασμό με τα δραστικά συστατικά του πικρού πορτοκαλιού και της γλυκιάς βανίλιας, προσφέρουν στην επιδερμίδα φρεσκάδα, ενυδάτωση και τόνωση. Το ιδιαίτερο άρωμα του Rabarbaro παντρεύεται με πολύτιμα φυτικά συστατικά για να δημιουργήσει μια ολοκληρωμένη σειρά προϊόντων για την φροντίδα της επιδερμίδας: άρωμα, κρέμα σώματος, αφρόλουτρο, αποσμητική λοσιόν, αρωματικό σαπούνι, αρωματικό χώρου, σετ ταξιδιού και σετ δώρου"".

Η παρουσίαση στο Teatro Gerolamo έκλεισε με την Roberta Siciliano, την prima ballerina του Teatro San Carlo di Napoli, που γέμισε το χώρο με την αέρινη παρουσία της να στροβιλίζεται σαν ξωτικό σε έναν ονειρικό χορό των λουλουδιών.

""Ξεκινήσαμε με ένα όνειρο: να κάνουμε την ομορφιά προσιτή σε όλους. Είμαστε περήφανοι γιατί μπορούμε να πούμε με σιγουριά πως δεν σταματήσαμε ποτέ να ονειρευόμαστε. Είμαστε πάντα αφοσιωμένοι στο να δημιουργούμε υψηλής ποιότητας προϊόντα από φυτά σε μια εξαιρετική σχέση ποιότητας τιμής"" μάς είπε ο Luigi στο showroom της L'Erbolario – και θα συμφωνήσω απόλυτα μαζί του.

Όλον αυτό τον υπέροχο κόσμο της L'Erbolario θα τον ανακαλύψετε στο flagship κατάστημά της στο κέντρο της Αθήνας (Ερμού 55 & Καπνικαρέας 2). Κάπου εκεί ίσως είμαι και εγώ, να δοκιμάζω τα προϊόντα της και να περπατώ με τη φαντασία μου στους βοτανικούς κήπους στο Lodi, ανάμεσα στα ολάνθιστα τριαντάφυλλα, τις ίριδες, τις παιώνιες, τις καμέλιες…"|Κριτικη
Blind Hiring Η νέα υπηρεσία της SmartCV στη διαδικασία των προσλήψεων.txt|"Blind Hiring: Η νέα υπηρεσία της SmartCV στη διαδικασία των προσλήψεων

Μία νέα λειτουργία, το Blind Hiring, η οποία επιταχύνει τη διαδικασία προσλήψεων λειτουργώντας ταυτόχρονα υπέρ της διαφορετικότητας, ανέπτυξε και διαθέτει ήδη η πλατφόρμα διαχείρισης βιογραφικών και βίντεο-συνεντεύξεων SmartCV.

Η νέα λειτουργία Βlind Hiring αποτυπώνει την παγκόσμια τάση που διαρκώς ενδυναμώνεται και αφορά στην πολιτική προσλήψεων με βάση τα αντικειμενικά προσόντα των υποψηφίων και μόνο, χωρίς στερεότυπα.

Η ενεργοποίηση του Blind Hiring ""κρύβει"" αυτόματα το ονοματεπώνυμο, την ηλικία και την φωτογραφία του υποψηφίου δίνοντας προβάδισμα σε όσους πληρούν πραγματικά τις απαιτήσεις της συγκεκριμένης θέσης. Δεν υπάρχει μεροληψία βάσει του φύλου, της εθνικότητας ή και της εμφάνισης του υποψηφίου και κατά συνέπεια μπορεί να γίνει πράξη η πολιτική κάθε εταιρείας για ενίσχυση της διαφορετικότητας και παράβλεψη στερεοτύπων.

Στον πυρήνα της λειτουργίας Blind Hiring είναι ο προηγμένος μηχανισμός ανάγνωσης βιογραφικών της πλατφόρμας ο οποίος χρησιμοποιώντας προηγμένες τεχνολογίες επεξεργασίας φυσικής γλώσσας και κατανόησης εγγράφων αναγνωρίζει τα επιμέρους στοιχεία του βιογραφικού και ανωνυμοποιεί αυτόματα όλα τα δεδομένα που έχουν να κάνουν με το φύλλο, την ηλικία, την οικογενειακή κατάσταση και την καταγωγή του υποψηφίου.

Η πλατφόρμα SmartCV επιταχύνει θεαματικά τη διαδικασία προσλήψεων, από το αρχικό στάδιο έως την τελική επιλογή, μετατρέποντας αρχικά αυτόματα τα βιογραφικά σημειώματα σε απολύτως ομοιογενή και συγκρίσιμα δομημένα προφίλ. Παρέχει ευρύτατη γκάμα φιλτραρίσματος και ταξινόμησης των υποψηφίων σύμφωνα με σειρά κριτηρίων όπως προϋπηρεσία, επίπεδο σπουδών, εμπειρία, δεξιότητες.

Στην φάση της τελικής επιλογής χρησιμοποιείται η διαδικασία των βίντεο-συνεντεύξεων οn-demand οι οποίες επιτρέπουν στην εταιρεία να εξοικονομήσει χρόνο αποκτώντας ταυτόχρονα μία πληρέστερη εικόνα για το προφίλ του υποψηφίου.

Η πλατφόρμα SmartCV διατίθεται στο σύνολό της στην ελληνική και αγγλική γλώσσα."|Κριτικη
H Olympian Green τιμώμενη εταιρεία στο Ελληνικό Χρηματιστήριο.txt|"H Olympian Green τιμώμενη εταιρεία στο Ελληνικό Χρηματιστήριο

H Olympian Green συμμετείχε ως τιμώμενη εταιρεία στην τελετή λήξης της συνεδρίασης του Χρηματιστηρίου Αθηνών της 29ης Μαΐου 2017.

H Olympian Green συμμετείχε ως τιμώμενη εταιρεία στην τελετή λήξης της συνεδρίασης του Χρηματιστηρίου Αθηνών της 29ης Μαΐου 2017. Η τιμητική αυτή πρόσκληση στην Olympian Green οφείλεται στην πρόσφατη βράβευσή της με 2 χρυσά βραβεία στον διαγωνισμό Greek Exports Awards 2016 τα οποία και κατέδειξαν την επιτυχή πορεία της εταιρείας στο διεθνές περιβάλλον.

Μετά τη λήξη της συνεδρίασης ο Γενικός Διευθυντής της Olympian Green, κ. Φώτης Μαυρουδής, παρουσίασε συνοπτικά την εταιρεία σε επενδυτές σημειώνοντας ότι : «η σημερινή τιμητική πρόσκληση της Olympian Green από το Χρηματιστήριο Αθηνών, η βράβευση της εταιρείας στα Greek Export Awards 2016 αλλά, κυρίως, η σημαντική παρουσία της εταιρείας μας στις διεθνείς αγορές αποτελούν επιβεβαίωση των εξαγωγικών επιλογών μας».

Η Olympian Green δραστηριοποιείται στην παραγωγή, τυποποίηση και εμπορία παρθένου ελαιολάδου, καθώς και σε μια μεγάλη γκάμα προϊόντων όπως επιτραπέζιων ελιών, μπαλσάμικου κ.λπ.

Εχει στην ιδιοκτησία της μία σύγχρονη μονάδα ελαιουργίας και τυποποίησης, στην επαρχία Ολυμπίας, στην Πελοπόννησο μεγάλης δυναμικότητας, εξοπλισμένης με μηχανήματα προηγμένης τεχνολογίας, όπου εφαρμόζει καινοτόμες λύσεις στον τομέα της ελαιοποίησης και τυποποίησης.

Επιπλέον έχει αναπτύξει ένα σημαντικό δίκτυο παραγωγών και προμηθευτών για όλα τα προϊόντα της, τα οποία εξάγονται σε πάνω από 15 χώρες στον κόσμο."|Κριτικη
If Anything Survives – Archaeologies, Utopias & The Void.txt|"If Anything Survives – Archaeologies, Utopias & The Void

Η ιδέα για την έκθεση If Anything Survives είναι αποτέλεσμα έρευνας που προέκυψε με αφορμή το τραπέζι των συζητήσεων του Potential Project κατά την περίοδο Απρίλιος – Νοέμβριος 2019. Σε αυτό συμμετείχαν καλλιτέχνες, θεωρητικοί της τέχνης, αρχιτέκτονες και μουσικοί, οι οποίοι, μέσα από τη φόρμα των τακτικών συναντήσεων τύπου στρογγυλής τραπέζης, προσέγγισαν θεωρητικά το θέμα της δυνάμει φύσης των έργων τέχνης και της ενδεχομενικότητας που χαρακτηρίζει την καλλιτεχνική σκέψη.

Το If Anything Survives είναι μία θεματική, ομαδική έκθεση τέχνης σε τρία μέρη και ο υπότιτλος Archaeologies, Utopias & The Void υποδηλώνει τη θεματική του κάθε μέρους. Οι προσκεκλημένοι καλλιτέχνες συμμετέχουν με έργα σε κάθε μία από τις τρεις ενότητες, οι οποίες παρουσιάζονται παράλληλα σε τρεις διαφορετικούς χώρους στην περιοχή των Εξαρχείων: στο νεοκλασικό κτίριο της οδού Ερεσσού 40, στις Εκδόσεις Ύψιλον (Τζαβέλλα 15) και στον εκθεσιακό χώρο του Potential Project (Ανδρέου Μεταξά 25). Οι ενότητες αποτελούν τρεις διαφορετικούς τρόπους αφήγησης του σεναρίου, τρεις οπτικές γωνίες, τρεις εκδοχές.

Η επιμέλεια της έκθεσης έγκειται στη διερεύνηση της κεντρικής ιδέας ως έναυσμα για τη δημιουργία έργων και τον ως αποτέλεσμα πειραματισμό με αφηγηματικές φόρμες εντός του πεδίου των εικαστικών τεχνών. Φιλοδοξεί να δώσει μορφή στην έννοια της οπτικής αφήγησης με κεντρικό άξονα ένα φανταστικό (δυνάμει;) σενάριο που διατυπώνεται ως εξής:

«Ας φανταστούμε το τέλος: των πραγμάτων, των συμβάντων, του κόσμου. Αυτό θα μπορούσε να είναι η Γη μετά από μια πυρηνική έκρηξη ή μία καταστροφική κλιματική αλλαγή. Ή θα μπορούσε να είναι το τέλος ενός κόσμου μετά από μία ραγδαία αλλαγή, που καθιστά αδύνατο να συνεχιστεί η προηγούμενή του κατάσταση. Είναι μία κάπως θλιβερή συνειδητοποίηση πως τίποτα δεν είναι όπως πριν. Μέσα από αυτό το σενάριο επιστημονικής φαντασίας, ας υποθέσουμε πως κάποιος, κάποια στιγμή στο μέλλον θα μάθει για τον κόσμο που κάποτε υπήρξε και θα ερευνήσει τα τεκμήρια της ύπαρξής του, ας φανταστούμε τι μένει πίσω, ποιες οι αποδείξεις, τα στοιχεία, τα ίχνη. Αφού τελειώσει ο κόσμος, τι απομένει; Εάν κάτι επιβιώσει, τι είναι αυτό;»

Μέρος I – Αρχαιολογίες:

Αυτό το κεφάλαιο διερευνά τα Στοιχεία. Σχετίζεται άμεσα με την Πραγματικότητα και συνομιλεί με Κάτι. Είναι μία ερμηνεία του κόσμου σύμφωνα με αυτά που μπορούμε να γνωρίζουμε για αυτόν ως παρατηρητές. Το μέρος της έκθεσης που επικοινωνεί τις Αρχαιολογίες αφορμάται της ιδέας ότι κάποια ίχνη του κόσμου που χάθηκε έχουν διασωθεί και μας επιτρέπουν να εικάσουμε περί του πώς ήταν αυτός ο κόσμος.

Μέρος ΙΙ – Ουτοπίες:

Αυτό το κεφάλαιο διερευνά τις Πιθανότητες. Σχετίζεται άμεσα με τα Όνειρα και συνομιλεί με Οτιδήποτε. Είναι μία φαντασίωση για το πώς θα μπορούσε να είναι ο χαμένος κόσμος, τι μορφή και ποια χαρακτηριστικά μπορούμε να φανταστούμε πως έχει. Σε αυτή την εκδοχή της αφήγησης δεν υπάρχει ανάγκη για αντικειμενική επιστημονική παρατήρηση και δεν υπάρχουν όρια για τις δομές και τις μορφές του χαμένου κόσμου.

Μέρος ΙΙΙ – Το κενό:

Αυτό το κεφάλαιο εξερευνά το Χάος. Σχετίζεται με το Μηδενισμό και συνομιλεί με το Τίποτα. Αποτελεί μία προσπάθεια να κατανοήσουμε την αποτυχία, την καταστροφή, το τέλος. Τι είδους κληρονομιά μπορούμε να φανταστούμε παρά την απώλεια και την απουσία; Το κενό είναι το σενάριο εκείνο κατά το οποίο τίποτα δεν παρέμεινε από τον κόσμο που ξέραμε και ίσως χρειαζόμαστε καινούργια εργαλεία για να συλλάβουμε τι ήταν αυτό που χάθηκε.

Επιμέλεια: Καρολίνα Αλειφεροπούλου

Συντονισμός: Βασίλης Νάσης

Παραγωγή: Potential Project

Συμμετέχοντες καλλιτέχνες: Άλκηστις Μαυροκεφάλου, Ελεάννα Μπαλέση, Αύγουστος Βεϊνόγλου, Βαγγέλης Σάββας, Δημήτρης Μεράντζας, Δημήτρης Γεωργακόπουλος, Lera Kelemen, Robert Gschwantner, Ανδρέας Παπαστεργίου"|Κριτικη
Messaritis Ανανεώσιμες Βεβαίωση Πολυγώνου Ρ.Α.Ε. - Βίντεο για τη διαδικασία ορισμού Αντίκλητου.txt|"Messaritis Ανανεώσιμες: Βεβαίωση Πολυγώνου Ρ.Α.Ε. - Βίντεο για τη διαδικασία ορισμού Αντίκλητου

Η Messaritis Ανανεώσιμες δίνοντας έμφαση στη καλύτερη δυνατόν υποστήριξη προς τους συνεργάτες της, δημιούργησε ένα επεξηγηματικό βίντεο σχετικά με την διαδικασία, στην ηλεκτρονική πλατφόρμα της ΡΑΕ, της Υποχρεωτικής Χαρτογράφησης Γηπέδων Α.Π.Ε.

Το βίντεο περιγράφει αναλυτικά τα βήματα ορισμού Αντίκλητου για τους επενδυτές φωτοβολταϊκών σταθμών που επιθυμούν να αναθέσουν σε σύμβουλο μηχανικό την έκδοση της βεβαίωσης καταχώρησης πολυγώνου από την Ρ.Α.Ε.

Το σχετικό βίντεο το οποίο είναι διαθέσιμο στο YouTube στον παρακάτω σύνδεσμο

καθοδηγεί με απλό τρόπο τον ενδιαφερόμενο ώστε να ολοκληρώσει τα παρακάτω βήματα:

εγγραφή ως Δικαιούχου στο σύστημα (με τη χρήση κωδικών TaxisNET)

ορισμός Διαχειριστή και

ορισμός Αντίκλητου.

Με τον ορισμό ως Αντίκλητου, o αρμόδιος μηχανικός της Messaritis Ανανεώσιμες, εξουσιοδοτείται να προχωρήσει στον σχεδιασμό του απαιτούμενου πολυγώνου του φωτοβολταϊκού σταθμού και την κατάθεσή του στην γεωπληροφοριακή πλατφόρμα της Ρ.Α.Ε."|Κριτικη
Moonwalk Μια ονειρική βόλτα στο φεγγάρι με οδηγό τον θρυλικό Michael Jackson.txt|"Moonwalk: Μια ονειρική βόλτα στο φεγγάρι με οδηγό τον θρυλικό Michael Jackson

Το αστέρι του Michael Jackson λάμπει και θα λάμπει για πάντα στο παγκόσμιο μουσικό στερέωμα. Ο Michael Jackson παραμένει αξεπέραστος. Ένας ταλαντούχος καλλιτέχνης και ολοκληρωμένος show man, που ξεκίνησε ως παιδί θαύμα και τελείωσε πρόωρα τη ζωή και την ξέφρενη ως τότε καριέρα του αφήνοντας ένα άσβεστο φως στο νυχτερινό τοπίο της σύγχρονης μουσικής.

Τραγουδιστής και χορευτής, pop είδωλο για δεκαετίες, με εκατομμύρια πωλήσεις και «θρυλικά» άλμπουμ, παραμένει ο «πρίγκηπας» της μουσικής βιομηχανίας.

Το Europaballett St. Polten ετοιμάζεται να καθηλώσει το ελληνικό κοινό την Δευτέρα 11 Νοεμβρίου στο Christmas Theater με την παράσταση Moonwalk, ένα δυναμικό αφιέρωμα στη μοναδική μουσική και κληρονομιά του Michael Jackson.

Με συναρπαστικό τρόπο ζωντανεύει το πνεύμα του βασιλιά της ποπ μέσα από έναν συνδυασμό σύγχρονου χορού, θεάτρου, κλασικού μπαλέτου και εντυπωσιακών video προβολών. Εμπνευσμένη από τη ζωή του, η παράσταση ονομάζεται Moonwalk και είναι αφιερωμένη στον Michael Jackson, καθώς φέτος συμπληρώνονται 15 χρόνια από τον θάνατό του.

Εμπνέεται και βασίζεται στην περίφημη μετεωρική χορευτική κίνηση, moonwalk, που κάνει τον καλλιτέχνη να μοιάζει να αιωρείται, να βαδίζει χωρίς βαρύτητα όπως οι αστροναύτες στο φεγγάρι. Αυτή η κίνηση έγινε διάσημη χάρη στην εκτελεστική δεινότητα του Michael Jackson και σήμερα είναι το απόλυτο συνώνυμό του – άλλωστε ο ίδιος το είχε συνειδητοποιήσει και γι' αυτό, ονόμασε και την αυτοβιογραφία του Moonwalker.

Το Moonwalk εξερευνά την πορεία του Michael Jackson ως έναν από τους μεγαλύτερους καλλιτέχνες του 20ού αιώνα

Παρόλο που η ζωή του Jackson διακόπηκε πρόωρα, η επιρροή του στη μουσική και τον χορό παραμένει ισχυρή. Η παράσταση αφηγείται την ιστορία της ζωής του, προβάλλοντας την βαθιά του σχέση με τη μουσική και τον παγκόσμιο αντίκτυπο που συνεχίζει να έχει μέχρι σήμερα.

Η χορογραφία του καταξιωμένου Peter Breuer συνδυάζει αρμονικά ποικίλα είδη χορού, αντανακλώντας την ευελιξία και τη δυναμική της εμβληματικής μουσικής του Jackson. Από την ακρίβεια του κλασικού μπαλέτου έως την ένταση των σύγχρονων τεχνικών, το Moonwalk προσφέρει μια πλούσια και συναρπαστική εμπειρία τόσο για τους λάτρεις του χορού όσο και για τους θαυμαστές της μουσικής του Michael Jackson, προσφέροντας μια παράσταση γεμάτη συναισθηματική ένταση και οπτική μαγεία.

Τι είναι όμως το moonwalk;

Το moonwalk, ή backslide, είναι μια χορευτική κίνηση κατά την οποία ο ερμηνευτής γλιστρά προς τα πίσω αλλά οι κινήσεις του σώματός του υποδηλώνουν κίνηση προς τα εμπρός.

Το 1983, στις 25 Μαρτίου, στο Pasadena Civic Auditotium για πρώτη φορά ο Michael Jackson χόρεψε ζωντανά μπροστά σε κοινό το moonwalk για το τραγούδι «Billie Jean» κατά τη διάρκεια του αφιερώματος για τα 25 χρόνια της θρυλικής εταιρείας Motown με τίτλο «Motown 25: Yesterday, Today, Forever». Η παράσταση μαγνητοσκοπήθηκε και δύο μετά, στις 16 Μαΐου, ο χορός έγινε διάσημος παγκοσμίως, όταν το show έκανε την τηλεοπτική του πρεμιέρα. Το show παρακολούθησαν 45 εκατομμύρια θεατές.

Από την εναρκτήρια πόζα της εμφάνισης του, ο Jackson εμφανίστηκε στη σκηνή, ντυμένος με το στενό μαύρο – σήμα κατατεθέν του - παντελόνι, τις ασημένιες κάλτσες, το ασημί πουκάμισο, το μαύρο μπουφάν με τις παγιέτες και τα γάντια με τα στρας, στριφογύρισε, πόζαρε και άρχισε το moonwalking.

Αυτό ήταν! Το moonwalking προκάλεσε παγκόσμιο σεισμό και έκτοτε έγινε μία από τις χορευτικές κινήσεις - υπογραφή του Jackson – και όχι μόνο για το «Billie Jean».

Στα χρόνια που ακολούθησαν, οι συναυλίες του Jackson θα παραπέμπουν σε αυτήν την πρώτη εμφάνισή του στο Motown 25.

Τα πάντα σε αυτό το χορευτικό θυμίζουν ότι ο Michael Jackson δεν ήταν ένας απλός ποπ μουσικός, αλλά ένας πρωτοπόρος καλλιτέχνης με απαράμιλλες ικανότητες και συγκεκριμένο όραμα. Από τη μια μεριά με το moonwalk έφερε κάτι νέο στην τότε mainstream Αμερική και από την άλλη, έκανε μια αναφορά, έστειλε ένα νεύμα στην κουλτούρα των δρόμων. Μια απόλυτη εξαίρεση, μια ασύγκριτη καινοτομία που ενθουσίασε έναν τεράστιο αριθμό ανθρώπων πέρα από ηλικία, εθνικότητα και κουλτούρα.

Τελικά, το moonwalk είναι ο Michael Jackson, ένας ιδιοφυής μουσικής που ήταν αυτό που συνοπτικά θα μπορούσαμε να πούμε ένας «larger than life» Moonwalker."|Κριτικη
Netflix «Ανεβαίνει» την Πέμπτη το ντοκιμαντέρ «Φονικός Άνθρακας».txt|"Netflix: «Ανεβαίνει» την Πέμπτη το ντοκιμαντέρ «Φονικός Άνθρακας»

Με τον δύο φορές υποψήφιο για Όσκαρ σκηνοθέτη Νταν Κράους και τα BBC Productions Studios στην παραγωγή να λειτουργούν σαν πολλαπλασιαστές, η προσδοκία και η αδημονία για την οπτικοποίηση της μεγαλύτερης έρευνας του FBI -που από μόνη της εξάπτει την περιέργεια- μάλλον δεν είναι απλή διαδικασία να υπολογιστούν για τη μεγάλου μήκους ταινία τεκμηρίωσης «Φονικός άνθρακας» («Anthrax attack») του Netflix η οποία «ανεβαίνει» αύριο, 8 Σεπτεμβρίου, στην συνδρομητική πλατφόρμα και θα είναι προσβάσιμη παγκοσμίως.

Το φιλμ «Φονικός Άνθρακας» ανήκει στην κατηγορία των σοκιμαντέρ. Των ταινιών τεκμηρίωσης που προκαλούν σοκ με τα θέματα που «φωτίζουν». Εν ολίγοις, ντοκιμαντέρ που σοκάρουν (ή σοκαριστικά ντοκιμαντέρ).

Η ταινία αφηγείται την ιστορία μιας από τις μεγαλύτερες– αν όχι την μεγαλύτερη- και πιο πολύπλοκες έρευνες του FBI στην ιστορία της αμερικανικής αστυνομίας.

Με τις ΗΠΑ ακόμα σε σοκ μια εβοδμάδα από το τρομοκρατικό χτύπημα της 11ης Σεπτεμβρίου, πέντε άνθρωποι σκοτώθηκαν και τουλάχιστον 17 αρρώστησαν σε μια από τις χειρότερες βιολογικές επιθέσεις στην ιστορία των ΗΠΑ, προκαλώντας «κύμα» πανικού στη χώρα.

Όλοι είχαν λάβει ή έρθει σε επαφή με φακέλους αλληλογραφίας που είχαν επιστολές με θανατηφόρους σπόρους άνθρακα.

Το ντοκιμαντέρ, ακολουθώντας την πορεία της έρευνας του FBI, αναπτύσσεται στην Αμερική αλλά και πέρα από τη χώρα και διηγείται την απίστευτη επιστημονική ιστορία του θανατηφόρου δηλητηρίου, και παράλληλα καταγράφει την ανθρώπινη εμμονή και την παράνοια , με φόντο τον πόλεμο των ΗΠΑ κατά της τρομοκρατίας.

Ο «Φονικός άνθρακας» είναι δραματοποιημένο ντοκιμαντέρ και συνδυάζει συνεντεύξεις αλλά και δραματικές σκηνές που διαμορφώθηκαν από τη μελέτη χιλιάδων εγγράφων του FBI ενσωματώνοντας συγκλονιστικές έως σπαρακτικές ιστορίες ερευνητών της Ομοσπονδιακής Υπηρεσίας Ερευνών των ΗΠΑ, ανθρώπων που επέζησαν και οικογένειες όσων είχαν μολυνθεί.

Ο ηθοποιός Κλάρκ Κρέγκ («Avengers», «Agents of SHIELD») ενσαρκώνει τον Μπρούς Άιβινς, μικροβιολόγο-εμβολιολόγο, ανώτερο ερευνητή Βιοάμυνας στο Ερευνητικό Ινστιτούτο Λοιμωδών Νοσημάτων του Στρατού των ΗΠΑ και ύποπτο για τις επιθέσεις άνθρακα.

Στο φιλμ, μέσα από σεναριακές σκηνές και μονολόγους μπροστά στην κάμερα, βασισμένοι στα ανατριχιαστικά λόγια του ίδιου του Άιβινς, ανασυντίθεται το σοκαριστικό ψυχολογικό προφιλ ενός ανθρώπου που σιγά- σιγά καταρρέει.

Για την ιστορία ο Άιβινς πέθανε στις 29 Ιουλίου 2008 από υπερβολική δόση ακεταμινοφαίνης ( αντιπυρετική ουσία σε εμπορικά φάρμακα). Πιστεύεται ότι αυτοκτόνησε όταν έμαθε ότι ήταν πιθανό να του απαγγελθούν ποινικές διώξεις από το FBI για φερόμενη εγκληματική σχέση με τις επιθέσεις άνθρακα.

«Η εμβάθυνση στη μεγαλύτερη έρευνα στην ιστορία του FBI δεν είναι απλή υπόθεση, αλλά με μια απίστευτα ταλαντούχα ομάδα κινηματογραφιστών με επικεφαλής τον Νταν Κράους και Σβίτα Βόρα, καταφέραμε να δημιουργήσουμε μια δυνατή και προκλητική ταινία που συνδυάζει δράμα και ντοκιμαντέρ για να επαναπροσδιορίσει τον τρόπο σκέψης σε μια από τις πιο συγκλονιστικές τρομοκρατικές ενέργειες στην ιστορία των ΗΠΑ», δήλωσε ο Άντριου Κοέν, εκτελεστικός παραγωγός των BBC Studios.

Διαβάστε επίσης:

Nέο κανάλι στις οθόνες μας: Ξεκινάει στις 10 Σεπτεμβρίου το NaftemporikiTV (Video)

GNTM 5: Πρεμιέρα στις 19 Σεπτεμβρίου (Video)"|Κριτικη
Patti Smith Συναυλία - αφιέρωμα για τη σπουδαία καλλιτέχνιδα στη Νέα Υόρκη τον Μάρτιο.txt|"Patti Smith: Συναυλία - αφιέρωμα για τη σπουδαία καλλιτέχνιδα στη Νέα Υόρκη τον Μάρτιο

Η Πάτι Σμιθ (Patti Smith) θα τιμηθεί με συναυλία αφιερωμένη στο έργο της στο Κόρνεγκι Χολ της Νέας Υόρκης τον Μάρτιο του 2025.

Τα έσοδα από τη μουσική εκδήλωση με φιλανθρωπικό χαρακτήρα και τίτλο «People Have The Power: A Celebration Of Patti Smith» θα διατεθούν για την μουσική κατάρτιση μη προνομιούχων νέων.

Οι ειδικοί προσκεκλημένοι που θα τραγουδήσουν στη συναυλία δεν έχουν ακόμη ανακοινωθεί.

Η αφιερωμένη στην Πάτι Σμιθ συναυλία είναι η 20η ετήσια εκδήλωση της σειράς «Music Of» που ξεκίνησε από τον ιδρυτή του «City Winery» Μάικλ Ντορφ.

Σε προηγούμενες συναυλίες έχουν τιμηθεί οι Crosby, Stills & Nash, Πολ Μακάρτνεϊ, Led Zeppelin, Ντέιβιντ Μπόουι, Αρίθα Φράνκλιν και Talking Heads.

Η Πάτι Σμιθ κυκλοφόρησε πρόσφατα ένα λεύκωμα με τίτλο «A Book of Days». Νωρίτερα φέτος, διασκεύασε το «Summertime Sadness» της Λάνα ντελ Ρέι και πραγματοποίησε περιοδεία στην Ευρώπη.

Από τον Σεπτέμβριο έως τον Νοέμβριο είναι σε περιοδεία σε πόλεις των ΗΠΑ."|Κριτικη
Pick Up αφιέρωμα Το Ι.Χ. του επαγγελματία.txt|"Pick Up αφιέρωμα: Το Ι.Χ. του επαγγελματία

Αρκετά χρόνια πριν, τα ελαφρά επαγγελματικά με «καρότσα» (κοινώς pick up) ήταν καθαρά επαγγελματική – αγροτική υπόθεση. Ενώ τα λεγόμενα διπλοκάμπινα, τα ίδια αυτοκίνητα δηλαδή, αλλά με τέσσερις πόρτες και πέντε θέσεις ήταν επί της ουσίας απαγορευμένα, αφού μπορούσαν να ταξινομηθούν μόνο ως ΙΧ, με ότι αυτό είχε σαν αποτέλεσμα σε φορολογικό επίπεδο.

Με το πέρασμα του χρόνου η νομοθεσία άλλαξε και πλέον τα διπλοκάμπινα είναι μια πραγματικότητα που κυριαρχεί στο χώρο αυτό, αφού δίνεται η δυνατότητα σε μια σειρά κατηγορίες επαγγελματιών να έχουν στην κατοχή τους τέτοιο αυτοκίνητο. Και βέβαια, αυτό που σπρώχνει τους σημερινούς επαγγελματίες να αγοράσουν ένα σύγχρονο pick up δεν είναι απλά και μόνο η δυνατότητα μεταφοράς φορτίου, αλλά το γεγονός ότι αυτά προσφέρουν επιβατικές πλέον ανέσεις, συνδυασμένες με δυνατότητες κίνησης εκτός δρόμου που τα συνήθη SUV δεν προσφέρουν.

Τα διπλοκάμπινα

Κατά κανόνα ένα pick up «χτίζεται» σε ανεξάρτητο πλαίσιο τύπου σκάλας, που εξασφαλίζει αυξημένη ανθεκτικότητα, πάνω στο οποίο τοποθετούνται καμπίνα και καρότσα. Η απόσταση από το έδαφος είναι αυξημένη, ενώ το σύστημα μετάδοσης δεν περιλαμβάνει απλά τη δυνατότητα επιλογής του 4Χ4 με κάποιο διακόπτη, αλλά διαθέτει και σχέσεις υποπολλαπλασιασμού (αργό/γρήγορο) για αύξηση της ελκτικής ικανότητας. Σημειώνουμε ότι υπό νορμάλ συνθήκες ένα pick up έχει την κίνηση στους πίσω τροχούς και ο οδηγός είναι αυτός που επιλέγει με τη βοήθεια κάποιου διακόπτη να εμπλέξει την τετρακίνηση, αλλά για κίνηση σε ολισθηρά εδάφη. Υπάρχουν βέβαια και περιπτώσεις που το σύστημα μετάδοσης επιτρέπει τη μόνιμη τετρακίνηση, ακόμα και στην άσφαλτο. Οι κινητήρες σε όλες τις περιπτώσεις είναι turbodiesel, με τον κυβισμό τους να ξεκινά από τα 1,9 λίτρα και να φτάνει μέχρι τα 3,0 λίτρα.

Στις σελίδες που ακολουθούν παρουσιάζουμε όλα τα pick up της ελληνικής αγοράς. Όπως θα δείτε, τα περισσότερα από αυτά διατίθενται όχι μόνο ως διπλοκάμπινα, αλλά και σε εκδόσεις με απλή ή επιμηκυμένη καμπίνα, που προσφέρει μεγαλύτερο χώρο φόρτωσης. Ωστόσο τη μερίδα του λέοντος στις πωλήσεις κατέχουν πλέον ακριβώς αυτά με τη «διπλή» καμπίνα.

Ποιος μπορεί να αγοράσει

Παλαιότερα το αγροτικό επάγγελμα ήταν βασικός όρος για την αγορά pick up, ενώ υπήρχε και η εναλλακτική της ενασχόλησης με κάποιο είδος οικοδομικής εργασίας, που να δικαιολογεί την αναγκαιότητα κατοχής και χρήσης ενός οχήματος με καρότσα. Αυτό όμως δεν ισχύει πλέον καθώς με νεότερες νομοθετικές ρυθμίσεις δόθηκε η δυνατότητα να έχουν στην κατοχή τους pick up και όσοι δεν είναι αγρότες – κατά κύριο επάγγελμα. Συγκεκριμένα, όπως αναφέρει ο νόμος 4530 (άρθρο 56/παράγραφος 3) επιτρέπεται η κατοχή ανοιχτών φορτηγών από φυσικά πρόσωπα που αποκτούν και δηλώνουν γεωργικό εισόδημα από οποιαδήποτε αγροτική δραστηριότητα, τίθεται όμως ως απαραίτητη προϋπόθεση η άσκηση άλλης κύριας επαγγελματικής δραστηριότητας.

Μιλάμε για αυτοκίνητα «μέγιστης αποδεκτής μάζας φορτωμένου οχήματος (ΜΑΜΦΟ) μέχρι 2.500 χιλιόγραμμα ή ωφέλιμου φορτίου μέχρι 1.300 χιλιόγραμμα σε φυσικά πρόσωπα που αποκτούν και δηλώνουν αρμοδίως γεωργικό εισόδημα από οποιαδήποτε γεωργική δραστηριότητα» (Ν.4530/2018 ΦΕΚ Α’ 59, άρθρο 56). Με αυτόν τον τρόπο το σύνολο σχεδόν των διπλοκάμπινων εμπίπτει στην κατηγορία αυτών που επιτρέπεται να ταξινομηθούν από τους μη κατά κύριο επάγγελμα αγρότες, αφού αν το μικτό τους βάρος ξεπερνά τα 2.500 kg (κάτι αρκετά σύνηθες) έρχεται το όριο του ωφέλιμου φορτίου των 1300 kg (αφού τα περισσότερα δεν ξεπερνούν τα 1200 kg) να βάλει τα πράγματα στη θέση τους.

Με λίγα λόγια, ένα μικρό αγροτικό εισόδημα (για το ύψος του εισοδήματος υπάρχουν πάλι κάποια όρια) είναι αρκετό για να μπορεί κανείς να αγοράσει ένα pick up. Σε διαφορετική περίπτωση πρέπει το επάγγελμά του να δικαιολογεί ένα μεταφορικό έργο – και υπάρχουν μια σειρά επαγγελματίες που μπορούν να έχουν στην κατοχή τους τέτοια αυτοκίνητα (σιδεράδες, ξυλουργοί, ηλεκτρολόγοι, κάποιες κατηγορίες που ασχολούνται με τον τουρισμό ή την οικοδομή κλπ.). Δεν πρέπει να ξεχνάμε όμως ότι τα pick up έχουν άδεια επαγγελματικού αυτοκινήτου – και επωφελούνται από τα χαμηλά τέλη κυκλοφορίας της τάξης των 100 ευρώ - ωστόσο οτιδήποτε μεταφέρουν στην καρότσα τους θα πρέπει να συνοδεύεται από τα αντίστοιχα παραστατικά, που θα πρέπει να επιδεικνύονται σε τυχόν έλεγχο της εφορίας. Ενώ υπάρχει και ένας ακόμα περιορισμός, σε σχέση με τον οδηγό τους που θα πρέπει να είναι είτε ο ιδιοκτήτης είτε υπάλληλος της επιχείρησης. Δεν μπορεί δηλαδή οποιοσδήποτε να οδηγεί ένα pick up, όπως συμβαίνει με τα κοινά ΙΧ.

Fiat Fullback

Ολοκληρωμένο πακέτο

Οι Ιταλοί μπήκαν με το δικό τους pick-up στην κατηγορία των ελαφρών – και τετρακίνητων - φορτηγών προκειμένου να αντιμετωπίσουν «βαριά» ονόματα όπως τα Toyota Hilux, Nissan Navara, Ford Ranger κλπ.

Με μια ματιά

1 turbodiesel 2.442 κ.εκ.

Ισχύς 150, και 180 PS

Κατανάλωση 6,9 lit/100 km

Εκδόσεις Extended Cab και Double Cab

Ικανότητα έλξης έως 3.100 kg

Ωφέλιμο φορτίο έως 1.000 kg

Και σε δικίνητες, και σε τετρακίνητες εκδόσεις προσφέρεται το προερχόμενο από τη συνεργασία με τη Mitsubishi pick-up της Fiat Professional, γεγονός που δεν είναι ασυνήθιστο για την κατηγορία, είναι όμως ένα στοιχείο που το διαφοροποιεί από όσα αντίστοιχα οχήματα έχουν διαθέσει μέχρι σήμερα στην αγορά οι Ιταλοί. Τo Fullback είναι διαθέσιμο σε 4θέσιες “extended cab” εκδόσεις, με μεγαλύτερη «καρότσα» και 5θέσιες “double cab”, σε δύο επίπεδα εξοπλισμού: SX και LX. Ο βασικός εξοπλισμός περιλαμβάνει ηχοσύστημα με MP3 player, air condition, Cruise Control με περιοριστή ταχύτητας και σύστημα Start & Stop (έκδοση Double Cab), κεντρικό κλείδωμα με διπλό τηλεχειριστήριο, ατσάλινες ζάντες 16"" και σύστημα Active Stability Control (με Hill Start Assist, Trailer Stability Assist & Brake Assist).

Όλες οι εκδόσεις του Fullback έχουν μέγιστο ύψος 1,780 m και πλάτος μέχρι 1,815 m, με μεταξόνιο 3,0 μ. ενώ το μήκος ποικίλλει ανάλογα με τη διαμόρφωση και είναι 5.275 m (Extended Cab) και 5.285 m (Double Cab). Αντίστοιχα αλλάζει και το μήκος του χώρου φόρτωσης – 1,850 m (Extended Cab) και 1,520 m (Double Cab). Το ωφέλιμο φορτίο, ανάλογα με τη διαμόρφωση, ανέρχεται στα 1.100 κιλά.

Το Fullback είναι διαθέσιμο με έναν turbodiesel 2,4 λίτρων σε δύο εκδόσεις, με 150 και 180 ίππους, ενώ η ροπή φτάνει τα 380 και 430 Nm, αντίστοιχα. Και στις δύο περιπτώσεις υπάρχει η δυνατότητα επιλογής συστήματος μετάδοσης της κίνησης στους πίσω (4Χ2) ή και στους τέσσερις τροχούς (4Χ4). Το κιβώτιο μπορεί να είναι χειροκίνητο 6 σχέσεων ή αυτόματο 5 σχέσεων. Χτισμένο σε πλαίσιο τύπου σκάλας διαθέτει ανάρτηση με διπλά ψαλίδια εμπρός και άκαμπτο άξονα με φύλλα σούστας πίσω. Σημειώνουμε ότι το Fullback καλύπτεται από εγγύηση της Fiat Professional για 8 χρόνια. Οι τιμές ξεκινούν από € 25.620 για το extended cab, από € 28.970 για το double cab και φτάνουν στα € 33.090 για την έκδοση “Cross” με αυτόματο κιβώτιο ταχυτήτων, ζάντες αλουμινίου 17’’ και άλλα στοιχεία προσανατολισμένα στην off road κίνηση.

FORD RANGER

Τεχνολογική υπεροχή

Καλύτερες επιδόσεις και χαμηλότερη έως και 9% κατανάλωση καυσίμου σε σχέση με το απερχόμενο μοντέλο υπόσχεται το νέο pick up της Ford που σε λίγο καιρό θα είναι διαθέσιμο στη χώρα μας.

Με μια ματιά

1 turbodiesel “2.0 Ecoblue”

Ισχύς 130, 170 και 213 PS

Κατανάλωση 8,0, 8,3 και 9,1 lit/100 km

Εκδόσεις Regular Cab, Super Cab και Double Cab

Ικανότητα έλξης έως 3.500 kg

Ωφέλιμο φορτίο έως 1.252 kg

Τρεις κινητήρες (ή αν θέλετε ένας turbodiesel σε τρεις εκδόσεις) έρχονται να ενισχύσουν το δημοφιλές pick up της Ford: πρόκειται για τον δίλιτρο ντίζελ “2.0 EcoBlue” σε έκδοση Bi-turbo με ισχύ 213 ίππων, και δύο εκδόσεις με μονό στροβιλοσυμπιεστή και ισχύ 170 και 130 ίππων.

Η μέγιστη ροπή είναι αντίστοιχα 500, 420 και 340 Nm γεγονός που επέτρεψε και την αύξηση του ρυμουλκούμενου φορτίου. Tο νέο 10-τάχυτο αυτόματο κιβώτιο της Ford, που προσφέρεται ως επιλογή στους κινητήρες των 170 και 213 PS, αυξάνει την ευκολία οδήγησης, ενώ η τετρακίνηση είναι στάνταρ. Διαθέσιμο είναι επίσης ένα χειροκίνητο «εξάρι» κιβώτιο.

Στα ισχυρά δεδομένα του νέου Ranger περιλαμβάνονται και οι προηγμένες τεχνολογίες υποστήριξης του οδηγού. Το Ranger είναι, λοιπόν, το πρώτο όχημα στην κατηγορία που προσφέρει τα Pre-Collision Assist με Pedestrian Detection και Intelligent Speed Limiter, ως στοιχεία του στάνταρ εξοπλισμού του. Ενώ διαθέσιμο είναι και το Active Park Assist που διευκολύνει την καθημερινότητα του οδηγού. Αντίστοιχες εξελίξεις έχουμε και στο κομμάτι της επικοινωνίας και της ψυχαγωγίας, όπου συναντάμε το σύστημα συνδεσιμότητας SYNC 3 της Ford (που λειτουργεί με φωνητικές εντολές ή μέσω χειρονομιών με τη βοήθεια μίας οθόνης αφής 8”) και την τεχνολογία ενσωματωμένου modem, FordPass Connect. Σημειώνουμε επίσης ότι οι διπλοκάμπινες (Double Cab) εκδόσεις του Ranger διαθέτουν τώρα την τεχνολογία Active Noise Control για πιο αθόρυβη λειτουργία.

Ιδιαίτερα αποτελεσματικό είναι, τέλος, το Ranger εκτός δρόμου, αφού διαθέτοντας μεγάλη απόσταση από το έδαφος - 230 mm - μπορεί να περάσει υδάτινο εμπόδιο με βάθος έως 80 cm. Σημειώνουμε ότι διαθέσιμη θα είναι και η εντυπωσιακή, ειδική έκδοση Raptor, με αυτόματο κιβώτιο 10 σχέσεων και αυξημένες δυνατότητες κίνησης εκτός δρόμου. Μέχρι το λανσάρισμα της νέας του γκάμας, το Ranger είναι διαθέσιμο στις αντικατάσταση εκδόσεις (τιμές χωρίς ΦΠΑ) από €18.045 με κινητήρα 2.2 TCDi /130 PS (μονή καμπίνα 4Χ2) και από €24.094 με κινητήρα 2.2 TDCi/160 PS (διπλή καμπίνα, 4x4).

Isuzu D-Max

Ανταγωνιστική πρόταση

Το pick up με τον μικρότερο σε κυβισμό κινητήρα της κατηγορίας, προσφέρεται σε πλήρη γκάμα και είναι ανταγωνιστικό ως προς τη μεταφορική του ικανότητα.

Με μια ματιά

1 turbodiesel 1.898 κ.εκ.

Ισχύς 163 PS

Κατανάλωση 6,2 έως 7,8 lit/100 km

Εκδόσεις Regular Cab, Extended Cab και Double Cab

Ικανότητα έλξης έως 3.500 kg

Ωφέλιμο φορτίο έως 1.310 kg

Η Isuzu έχει μια ιδιαίτερη σχέση με τους κινητήρες ντίζελ, αφού κάθε χρόνο κατασκευάζει περισσότερους από 1.000.000 πετρελαιοκινητήρες με κυβισμό που ξεκινά από τα 1.000 κυβικά εκατοστά και φτάνει μέχρι τα 24 λίτρα. Μία από αυτές τις μονάδες είναι και ο δίλιτρος - εξοπλισμένος με τούρμπο μεταβλητής γεωμετρίας (VGS Turbo) - κινητήρας RZ4E-TC Hi-Power των 164 ίππων που τοποθετείται στο D-Max και ικανοποιεί τις προδιαγραφές ρύπων Euro 6b χωρίς τη χρήση πρόσθετου AdBlue. Το κιβώτιο είναι χειροκίνητο - και σε ορισμένες εκδόσεις αυτόματο/σειριακό - «εξάρι». Διαθέσιμο σε τρεις τύπους αμαξώματος Regular Cab, Extended Cab και Double Cab το D-Max είναι διαθέσιμο κυρίως σε εκδόσεις 4Χ4, αλλά υπάρχουν και έκδοσεις με την κίνηση στους πίσω τροχούς – 4Χ2, με τις Regular και Extended Cab. Το μεγαλύτερο χώρο φόρτωσης διαθέτει το Regular Cab (ΜxΠ: 2305 x 1570 mm) και ακολουθεί η Extended Cab (1795 x 1530 mm) και Double Cab (1552 x 1530 mm) που θυσιάζουν μέρος της μεταφορικής τους σε όγκο ικανότητας προκειμένου να προσφέρουν μια πιο ευρύχωρη καμπίνα. Το μήκος του αυτοκινήτου φτάνει τα 5295 mm (5315 mm στο Regular Cab), το πλάτος τα 1860 mm (1775 mm στα 4Χ2) και το ύψος τα 1795 mm

Οι τιμές για το μονοκάμπινο (4X2) ξεκινούν από τα € 22.400, για το Extended Cab (4X4) από τα 27.900 ευρώ και για το Double Cab από τα € 30.150, με το βασικό εξοπλισμό να περιλαμβάνει στάνταρ τα συστήματα Hill Start Assist/Hill Descent Control και Traction Control, air condition και. Όλες οι διπλοκάμπινες εκδόσεις διαθέτουν επιπλέον 18” ζάντες αλουμινίου και Multimedia οθόνη αφής Pioneer AVH-Z2100, ενώ η κορυφαία έκδοση Double Cab 4x4 Hi-Lander με ειδική off road ανάρτηση και άλλα αξεσουάρ φτάνει τα € 42.900. Την περίοδο αυτή ισχύει προωθητική ενέργεια με έκπτωση έως 3.500 ευρώ για τα διπλοκάμπινα. Σημειώνουμε ότι η προγραμματισμένη συντήρηση γίνεται κάθε 20.000 km (ή κάθε χρόνο), ενώ το D-Max καλύπτεται από εγγύηση 5 χρόνων ή 100.000 km.

MERCEDES X-Class

Επαγγελματική πολυτέλεια

Εκμεταλλευόμενη την υψηλή τεχνολογία της η γερμανική εταιρία προτείνει το δικό της «διπλοκάμπινο», που διακρίνεται στον τομέα της άνεσης και του πολιτισμού.

Με μια ματιά

2 turbodiesel 2.298 κ.εκ. & 2.987 κ.εκ.

Ισχύς 163, 190 και 258 PS

Κατανάλωση 7,6, 7,5 και 8,8 lit/100 km

Αποκλειστικά διπλοκάμπινες εκδόσεις

Ικανότητα έλξης έως 3.500 kg

Ωφέλιμο φορτίο έως 1.042 kg

Η Χ-Class είναι «χτισμένη» σε πλαίσιο τύπου «σκάλας», διαθέτει δε ανεξάρτητη εμπρός ανάρτηση με διπλά ψαλίδια και άκαμπτο πίσω άξονα με ελικοειδή ελατήρια, προσφέρεται δε με τρεις πετρελαιοκινητήρες που διαμορφώνουν αντίστοιχες από άποψη ισχύος εκδόσεις. Πρόκειται για τις X 220d (2.298 κ.εκ. με ισχύ 163 ίππους και ροπή 403 Nm/1.500-2.500 rpm), X 250d (2.298 κ.εκ. με 190 PS και 450 Nm/1.500-2.500) αλλά και την πανίσχυρη X 350 d με τρίλιτρο V6 diesel 258 ίππων και μέγιστη ροπή 550 Nm (στις 1.400-3.200 rpm). Οι δύο πρώτες από τις εκδόσεις αυτές είναι διαθέσιμες είτε με κίνηση στους πίσω τροχούς είτε με τετρακίνηση (4MATIC), ενώ η κορυφαία από άποψη ισχύος έκδοση είναι αποκλειστικά τετρακίνητη.

Η βελτιωμένη άνεση – τουλάχιστον για τα επαγγελματικά δεδομένα της κατηγορίας – είναι κάτι που εύκολα το αντιλαμβάνεται όποιος οδηγήσει την X-Class. Και αυτό είναι ένα στοιχείο που επιτρέπει στον ιδιοκτήτη του συγκεκριμένου αυτοκινήτου να καλύψει όχι μόνο τις επαγγελματικές του ανάγκες, αλλά και να χρησιμοποιήσει το αυτοκίνητο για τις «αποδράσεις» του στη φύση. Το μήκος του αυτοκινήτου φτάνει τα 5.340mm, το πλάτος τα 1.920 και το ύψος τα 1.819 mm ενώ υπολογίσιμη είναι και η καρότσα (1.587 Χ 1.560 mm)

Διαθέσιμη σε τρεις «γραμμές» εξοπλισμού, Pure, Progressive και Power, η δικίνητη X Class ξεκινά από τα € 35.028 και η τετρακίνητη από τα € 37.255 (Χ 220d). Η έκδοση “TheRock edition” που προτείνει τώρα η αντιπροσωπεία είναι βασισμένη στην υπάρχουσα πλούσια έκδοση Progressive και προσφέρει επιπλέον δερμάτινο τιμόνι, το εξαιρετικό πακέτο στάθμευσης 360ο (κάμερες και ραντάρ), σύστημα πλοήγησης Garmin Map Pilot, ηχοσύστημα Audio 20 CD, αυτόματο κλιματισμό, «μπλοκέ» πίσω διαφορικό, ζάντες ελαφρού κράματος 18 ιντσών, «ντυμένο» με ανθεκτικό πλαστικό χώρο φόρτωσης κ.ά. Το συνολικό όφελος από τον εξοπλισμό αυτό ξεκινά από τα 6.940 ευρώ με την Χ250 d 4MATIC TheRock (Αυτομ. Κιβώτιο) να κοστίζει από € 45.198 και την X350 d 4MATIC- V6 TheRock (AT) να ξεκινά από € 51.659.

Mitsubishi L200

Κλασική επιλογή

Στην εποχή της ωριμότητάς του – και εν αναμονή – του αντικαταστάτη του το L200 προσφέρεται σε δύο εκδόσεις αμαξώματος, με σύστημα μετάδοσης 4WD στάνταρ και ενδιαφέροντα τιμοτακάλογο.

Με μια ματιά

1 turbodiesel 2.442 κ.εκ.

Ισχύς 153, και 180 PS

Κατανάλωση 6,9 lit/100 km

Εκδόσεις Club Cab και Double Cab

Ικανότητα έλξης έως 3.100 kg

Ωφέλιμο φορτίο έως 1.000 kg

Αποκλειστικά σε τετρακίνητες εκδόσεις προσφέρεται το pick-up της Mitsubishi που από την άποψη του αμαξώματος είναι διαθέσιμο σε εκδόσεις “ Club Cab” και “Double Cab”, σε τρία επίπεδα εξοπλισμού: Invite, Intense Plus και Instyle Plus, με το ηλεκτρονικό σύστημα υποβοήθησης του οδηγού Active Stability & Traction Control (ASTC) με Hill Start Assist (HSA) και Trailer Stability Assist (TSA) να είναι στάνταρ σε κάθε περίτπωση. Στάνταρ επίσης στην έκδοση invite είναι το ηχοσύστημα με 4 ηχεία και MP3 player, το air condition κ.ά. ενώ στην Intense Plus έχουμε στάνταρ 7 αερόσακους, αυτόματο κλιματισμό και ζάντες αλουμινίου 17 ιντσών.

Με «λογικές» εξωτερικές διαστάσεις, το L200 υπόσχεται τουλάχιστον ικανοποιητική ευελιξία με τα δεδομένα της κατηγορίας. Το μήκος φτάνει τα 5.275 mm στην έκδοση Club Cab και τα 5.275 mm στην περίπτωση του Double Cab, ενώ το ύψος και στις δύο περιπτώσεις αγγίζει τα 1.780 mm και το πλάτος 1.815 mm, με το μεταξόνιο σταθερό στα 3.000 mm Αντίστοιχα αλλάζει και το μήκος του χώρου φόρτωσης – 1,850 m (Extended Cab) και 1,520 m (Double Cab). Το ωφέλιμο φορτίο, ανάλογα με τη διαμόρφωση, ανέρχεται στα 1.100 κιλά.

Το L200 είναι εφοδιασμένο με έναν 4-κύλινδρο 16βάλβιδο turbodiesel 2,4 λίτρων σε δύο εκδόσεις, 153 και 180 ίππων, που αποδίδει ροπή 380 και 430 Nm, αντίστοιχα. Το κιβώτιο μπορεί να είναι χειροκίνητο 6 σχέσεων ή αυτόματο 5 σχέσεων με διακόπτες αλλαγής ταχυτήτων στο τιμόνι, ενώ υπάρχουν δύο επιλογές συστημάτων τετρακίνησης, που σε κάθε περίπτωση ελέγχονται εύκολα από περιστροφικό διακόπτη. Χτισμένο σε πλαίσιο τύπου σκάλας το L200 διαθέτει ανάρτηση με διπλά ψαλίδια εμπρός και άκαμπτο άξονα με φύλλα σούστας πίσω. Το pick up της Mitsubishi καλύπτεται από πλήλη εργοστασιακή 5ετή εγγύηση ή μέχρι τα 100.000 χιλιόμετρα (όποιο έρθει πρώτο), 5ετή εγγύηση για το χρώμα και 12 χρόνια αντισκωριακή εγγύηση. Οι τιμές ξεκινούν από € 24.375 για το club cab και από € 28.533 για το double cab (στη βασική έκδοση intense).

Nissan Navara

Αποδεδειγμένα αποτελεσματικό

Ένα κλασικό pick up με πραγματικές δυνατότητες κίνησης εκτός δρόμου και εξοπλισμένο με σύγχρονη τεχνολογία, πολιτισμένο αλλά αποτελεσματικό στις πιο διαφορετικές διαδρομές

Με μια ματιά:

1 turbodiesel 2.298 κ.εκ.

Ισχύς 160 και 190 PS

Κατανάλωση: 6,3 lit./100 km

Εκδόσεις King Cab και Double Cab

Ωφέλ. φορτίο: έως 1207 kg

Ικανότητα έλξης: 3500 kg

Από τους πλέον χαρακτηριστικούς εκπροσώπους της κατηγορίας, το Navara προσφέρεται τόσο ως διπλοκάμπινο “double cab” όσο και με την ενδιάμεση καμπίνα ως “king cab”. Το γεγονός, τώρα ότι σαφώς πιο δημοφιλείς είναι διπλοκάμπινες εκδόσεις έχει να κάνει με το ότι το Navara, όπως άλλωστε και το σύνολο των pick up καλείται στην πράξη να παίξει πολλαπλό ρόλο. Η ικανότητα μεταφοράς φορτίου είναι φυσικά μεγαλύτερη στο King Cab με την καρότσα να έχει διαστάσεις (MxΠ: 1750 x 1560 mm), και μικρότερη στην περίπτωση του Double Cab (MxΠ: 1537 x 1560 mm) που έχει φυσικά το πλεονέκτημα να επιτρέπει να μετακινηθούν χωρίς πρόβλημα 4 ενήλικοι επιβάτες. Το μήκος του Navara φτάνει τα 5,3 μέτρα, ενώ το ύψος το 1,84 μ. και το πλάτος τα 1,79 – 1,85 μ. ανάλογα με την έκδοση.

Ο 2,3 λίτρων ντίζελ αποδίδει 160 ίππους στην έκδοση με μονό τούρμπο και 190 στην έκδοση με διπλό, ενώ το σύστημα μετάδοσης της κίνησης σε όλους τους τροχούς είναι τέτοιο που επιτρέπει στο Navara να χαρακτηρίζεται ως πραγματικό 4Χ4, διαθέτοντας τη δυνατότητα ρυμούλκησης φορτίου 3,5 τόνων (σημειώνουμε ότι το King Cab διατίθεται και σε έκδοση 4Χ2). Είναι λοιπόν το αυτοκίνητο του επαγγελματία που κινείται σε δύσβατα εδάφη – και ο επαγγελματίας αυτός δεν είναι κατ’ ανάγκην αγρότης – ενώ παράλληλα το Navara μπορεί να χρησιμοποιηθεί και για διάφορες άλλες δραστηριότητες που άπτονται της ψυχαγωγίας του ιδιοκτήτη του.

Τα προσφερόμενα πακέτα εξοπλισμού κινούνται καθαρά σε ΙΧ-επιβατική λογική με την κορυφαία Techna να περιλαμβάνει μεταξύ άλλων έγχρωμη οθόνη αφής 7’’, σύστημα πλοήγησης, κάμερα οπισθοπορείας, σύστημα σύνδεσης με smartphone κ.ά.

Οι τιμές ξεκινούν από € 29.140. Σημειώνουμε ότι η Nissan καλύπτει το Navara με πενταετή πανευρωπαϊκή –και πλήρως μεταβιβάσιμη - εργοστασιακή εγγύηση, η οποία περιλαμβάνει προστασία 5 ετών ή 160.000 km ολόκληρου του οχήματος, εγγύηση βαφής και γνήσιων ανταλλακτικών & αξεσουάρ Nissan, πενταετή οδική βοήθεια και 12 Έτη εγγύηση διάβρωσης.

Toyota Hilux

Διαχρονικό best seller

Από τα πιο «βαριά» ονόματα στο χώρο των pick up, το Hilux μετρά πάνω από 50 χρόνια ιστορίας έχοντας καταφέρει να γίνει συνώνυμο της ανθεκτικότητας.

Με μια ματιά:

Κινητήρας diesel 2.393 κ.εκ.

Ισχύς 150 PS

Κατανάλωση: 6,8 lit./100 km

Εκδόσεις Single Cab, Extra Cab και Double Cab

Ωφέλ. φορτίο: έως 1060 kg

Ικανότητα έλξης: έως 3200 kg

Η 8η γενιά του Hilux, ενός από τα πλέον διαδεδομένα pick-up της αγοράς, διατίθεται σε εκδόσεις Single Cab, 4θέσιες Extra Cab και 5θέσιες Double Cab (με μήκος καρότσας 2315 mm, 1810 mm και 1525 mm αντίστοιχα) και υπόσχεται αναβαθμισμένες δυνατότητες κίνησης εκτός δρόμου και βελτιωμένη ικανότητα ρυμούλκησης (μέχρι 3,5 τόνους), ενώ η Toyota μας ενημερώνει ότι το ελαφρύ επαγγελματικό της διαθέτει επίσης και ισχυρότερο πλαίσιο τύπου σκάλας που συνδυάζεται με ανάρτηση με διπλά ψαλίδια εμπρός και άκαμπτο άξονα με φύλλα σούστας πίσω. Το μήκος του αυτοκινήτου φτάνει τα 5330 mm το πλάτος τα 1800 mm και το ύψος τα 1815 mm, ενώ το μεταξόνιο είναι 3085 mm και ο κύκλος στροφής αγγίζει τα 6,4 μέτρα.

Τα Single Cab και Extra Cab διατίθενται είτε με κίνηση στους πίσω τροχούς (4X2), είτε με κίνηση και στους τέσσερις τροχούς (4Χ4), ενώ το Double Cab προσφέρεται αποκλειστικά ως 4Χ4. Ο νέος πετρελαιοκινητήρας 2.4 D-4D (Euro 6)/150 ίππων συνδυάζεται με χειροκίνητο κιβώτιο 6 σχέσεων (στην έκδοση Double Cab και με εξάρι αυτόματο), ενώ η επιλογή της τετρακίνησης – που υποστηρίζεται τώρα και από το ηλεκτρονικό σύστημα κατανομής ροπής Active Traction Control (A-TRC) - γίνεται πλέον με το πάτημα εντός κουμπιού, εν κινήσει.

Οι τιμές για το Single Cab 4Χ2 ξεκινούν από τα €22.120, για το Extra Cab 4Χ4 από τα €28.710 και για τα Double Cab από τα €30.740, ενώ η ειδική και εξαιρετικά πλούσια εξοπλισμένη “Millenium Special Edition” φτάνει τα € 39.720. Υπάρχουν έξι επίπεδα εξοπλισμού με τη βασική έκδοση να περιλαμβάνει μεταξύ άλλων 7αερόσακους και συστήματα Ενεργού Ελέγχου Πρόσφυσης (A-TRC), Υποβοήθησης Εκκίνησης σε ανηφόρα (HAC) και Ελέγχου Ταλάντωσης κατά τη ρυμούλκηση (TSC). Σημειώνουμε ότι όπως και κάθε νέο Toyota, το Hilux καλύπτεται από εγγύηση 6 ετών ή 180.000 χλμ. (όποιο προηγηθεί), η οποία καλύπτει και τη βαφή, και τη σκουριά (εκτός από τη βάση της καρότσας που καλύπτεται για 1 έτος).

Volkswagen Amarok

Η ισχύς των κυβικών

Με κινητήρα diesel 3,0 λίτρων και σε αποκλειστικά διπλοκάμπινες εκδόσεις είναι διαθέσιμο το γερμανικό pick up που λανσάρεται ως μια από τις πιο «επιβατικές» προτάσεις της κατηγορίας.

Με μια ματιά:

Πετρελαιοκινητήρας 2.967 κ.εκ.

Ισχύς 163, 204, 224 και 258/272 PS

Κατανάλωση: 8,4, 8,0, 8,0 και 8,3 lit./100 km

Αποκλειστικά διπλοκάμπινες εκδόσεις

Ωφέλ. φορτίο: έως 985 kg

Ικανότητα έλξης: έως 3100 kg

Από την πρώτη στιγμή του λανσαρίσματος του Amarok, αρκετά χρόνια πριν, οι Γερμανοί έδιναν ιδιαίτερο βάρος από τη μια στην ευρυχωρία της καμπίνας και από την άλλη στις διαστάσεις της καρότσας, που έχει το μεγαλύτερο πλάτος μεταξύ των θόλων των τροχών (1.222 mm) και συνολική επιφάνεια φόρτωσης 2,52 m2, ενώ η πόρτα της καρότσας μπορεί να αντέξει φορτίο μέχρι 200 kg. Ωστόσο για το υποψήφιο αγοραστή περισσότερο μετράει στις μέρες μας ο στάνταρ εξοπλισμός του Amarok και η τετρακίνηση “4MOTION” που συνοδεύεται από ειδικά εξελιγμένο για χρήση στο χώμα ABS και σύστημα Hill Descent Assist.

Πρόσφατα η γκάμα επεκτάθηκε προς τα πάνω με τη νέα έκδοση του πετρελαιοκινητήρα 3.0 TDI V6, με ισχύ 258 PS, η οποία στη λειτουργία overboost ανεβαίνει στα 272 PS, και η οποία διατίθεται αποκλειστικά στην πλούσια έκδοση εξοπλισμού Aventura, με αυτόματο κιβώτιο 8 σχέσεων και μόνιμη τετρακίνηση 4MOTION, με λιανική τιμή 52.200 ευρώ. Η μέγιστη ροπή του νέου diesel φθάνει τα 580 Nm και είναι διαθέσιμη ήδη από τις 1.400 στρ./λεπτό. Τα 0-100 km/h έρχονται σε 7,3 δευτερόλεπτα ενώ η τελική ταχύτητα ανεβαίνει στα 207 km/h. Σημειώνουμε ότι η έκδοση Aventura διαθέτει επιπλέον εξοπλισμό που περιλαμβάνει ζάντες αλουμινίου “Talca” 20’’ με ελαστικά 255/50 R20, προβολείς ομίχλης εμπρός με λειτουργία φωτισμού στροφής, ηλεκτρ. αναδιπλούμενους καθρέπτες κ.ά. Ενώ όσον αφορά τις εκτός δρόμου δυνατότητες της νέας έκδοσης, τα τεχνικά χαρακτηριστικά λένε πολλά: αναρρίχηση με κλίση 45ο ακόμα και με 1 τόνο φορτίου, κίνηση υπό κλίση 50° και δυνατότητα διάσχισης υδάτινων εμποδίων βάθους έως 50 εκ. Τα φύλλα σούστας “2+1” στον βασικό εξοπλισμό προσφέρουν μέγιστο ωφέλιμο φορτίο 842 kg, ενώ τα προαιρετικά φύλλα ελατηρίων “3+2” αυξάνουν το ωφέλιμο φορτίο έως τα 985 kg.

Θυμίζουμε ότι η γκάμα του Amarok ξεκινά από την έκδοση Comfortline, με τον ίδιο κινητήρα ρυθμισμένο να αποδίδει 163 PS και προτεινόμενη τιμή λιανικής €35.600. Επιπλέον με το πρόγραμμα Volkswagen Επαγγελματικά 4all το Amarok προσφέρεται με 4 χρόνια εγγύηση, ασφάλιση και service."|Κριτικη
Septicflesh Το πρώτο metal συγκρότημα που μπαίνει στο Ηρώδειο - Το Σάββατο γράφεται Ιστορία.txt|"Septicflesh: Το πρώτο metal συγκρότημα που μπαίνει στο Ηρώδειο - Το Σάββατο γράφεται Ιστορία

Η σκληρή metal συναντάται με τη συμφωνική μουσική, το βράδυ του Σαββάτου (28/9)! Πρόκειται για την πρώτη φορά που metal συγκρότημα μπαίνει στο Ηρώδειο, πρόκειται για μια μέρα που οι Septicflesh θα γράψουν Ιστορία.

Η ελληνική μπάντα συνεργάζεται με την Κρατική Ορχήστρα Αθηνών, δείχνοντάς μας πως στη μουσική δεν υπάρχουν «σύνορα».

Το 8ο Classic Rock θα παρουσιάσει στο Ηρώδειο ένα crossover project όπου οι metal ήχοι των Septicflesh συναντούν τον συμφωνικό ήχο της Κρατικής Ορχήστρας Αθηνών, για πρώτη φορά στην Ελλάδα.

Το Πειραϊκό Φωνητικό Σύνολο LIBRO CORO θα συμπληρώσει το μοναδικό θέαμα -που φυσικά βγήκε sold out σε πέντε μέρες από την ανακοίνωση της συναυλίας.

Septicflesh: Ποιοι είναι

Οι Septicflesh σχηματίστηκαν στην Αθήνα, το Μάρτιο του 1990 από τον Σωτήρη Βαγενά (ψευδώνυμο Sotiris Anunnaki V.) (κιθάρα), τον Σπύρο Αντωνίου (ψευδώνυμο Seth Siro Anton) (μπάσο και φωνητικά) και τον Χρήστο Αντωνίου (κιθάρες), και γρήγορα κυκλοφόρησαν το ντεμπούτο EP, Temple of the Lost Race το Δεκέμβριο του 1991. Η μπάντα ηχογράφησε το πρώτο full-length album τους Mystic Places of Dawn, τον Απρίλιο του 1994 στο στούντιο Storm με την συμπαραγωγή του Magus Wampyr Daoloth (ο οποίος στο παρελθόν ήταν στα πλήκτρα των Rotting Christ).

Από το σχηματισμό της μπάντας το 1991 μέχρι το 1997, το line-up ήταν σταθερο, αλλά στο Ophidian Wheel (1997) και A Fallen Temple (1998) προστέθηκαν γυναικεία φωνητικά τα οποία ανέλαβε η Ναταλία Ρασούλη.

Το 1999 η μπάντα αλλάζει μουσική κατευθυνση κυκλοφορόντας το άμπουμ Revolution DNA, πλησιάζοντας περισσότερο το κλασσικο μέταλ με μερικούς γκόθικ τόνους, ενώ παράλληλα το death metal στοιχείο υποχωρεί λίγο. Το άλμπουμ ηχογραφήθηκε στη Σουηδία με παραγωγό τον Fredrik Nordstrom.

To 2003 κυκλοφορεί το άλμπουμ Sumerian Daemons, πάλι με παραγωγό τον Fredrik Nordstrom. Ηχητικά σηματοδοτείται μια στροφή σε πιο ακραίο Death Metal ήχο, ενώ σημαντική παρουσία έχουν τα χορωδιακά σημεία. Στα live που ακολούθησαν για την προώθηση του άλμπουμ, το συγκρότημα χρησιμοποίησε ως session μουσικό τον Μπομπ Κατσιώνη στα πλήκτρα.

Το συγκρότημα χωρίζει τον Οκτώβριο του 2003 και μετά τη διάλυση, τα μέλη του κινήθηκαν προς διαφορετικά ή υφιστάμενα σχήματα. Ο Χρήστος Αντωνίου συνέχισε με τους Chaostar, τους οποίους είχε ιδρύσει το 1998 και ο Κατσιώνης έπαιξε κιθάρα για τους Nightfall και πλήκτρα για τους Firewind. Ένα χρόνο μετά τη διάλυση των Septic Flesh, σχηματίζονται οι The Devilworx όπου συμμετέχουν ορισμένα μέλη από το αρχικό line-up των Septic Flesh (Σπύρος Αντωνίου, Χρήστος Αντωνίου). Τον Μάρτιο του 2007, ο κιθαρίστας Σωτήρης Βαγενάς αποκάλυψε τα σχέδιά του για ένα νέο solo project που ετοίμαζε με όνομα Aenaos.

Στις 19 Φεβρουαρίου 2007, οι Septic Flesh ανακοινώνουν μία επανένωση για το ελληνικό Metal Healing Festival που συμμετείχαν οι Orphaned Land, Rage και Aborted, που πραγματοποιήθηκε στις 20 έως 22 Ιουλ. Στις 3 Απριλίου 2007, το Blabbermouth.net ανέφερε ότι το συγκρότημα επανενώθηκε για ένα έβδομο full-length CD, για τη Γαλλική δισκογραφική εταιρία Season of Mist. Σύμφωνα με τον Χρήστο Αντωνίου, στην παραγωγή θα περιλαμβάνεται πλήρης ορχήστρα και χορωδία, αποτελούμενη από 80 μουσικους και 32 τραγουδιστές. Οι Septic Flesh ολοκλήρωσαν το Communion, στο στούντιο Fredman στη Σουηδία το οποίο κυκλοφόρησε τον Απρίλιο του 2008. Μέχρι τότε η μπάντα είχε αλλάξει το όνομά της από Septic Flesh στο Septicflesh. Σύμφωνα με τον Χρήστο (ο οποίος πέραν του ρόλου του κιθαρίστα, πλεον έχει και ρόλο κλασσικού ενορχηστρωτή στο συγκρότημα), «φαίνεται καλύτερα και δηλώνει μια νέα φάση στην μπάντα».

Στις 17 Δεκεμβρίου 2010, η μπάντα κυκλοφόρησε το πρώτο single με τίτλο ""The Vampire From Nazareth"" από την επόμενη δουλεία της το άλμπουμ The Great Mass το οποίο κυκλοφόρησε το 2011, στις 18 Απριλίου στην Ευρώπη και στις 19 Απριλίου στις Ηνωμένες Πολιτείες Αμερικής.

Στις 20 Ιουνίου του 2014, ακολούθησε η κυκλοφορία του άλμπουμ τους με τίτλο ""Titan"". Τo remix και το mastering του άλμπουμ έγινε στο Λος Άντζελες από τον αναγνωρισμένο παραγωγό Logan Mader (ο οποίος έχει δουλέψει με πολλά γνωστά metal συγκροτήματα όπως Gojira, Fear Factory, Cavalera Conspiracy κλπ).

Στις 15 Δεκεμβρίου 2014, ανακοινώθηκε ότι ο Kerim ""Krimh"" Lechner είχε ενταχθεί στο Septicflesh ως νέος ντράμερ, μετά την αποχώρηση του πρώην μακροχρόνιου ντράμερ τους, Fotis Benardo (γνωστός και ως Fotis Gianakopoulos).

Την 1 Σεπτεμβρίου του 2017 κυκλοφόρησε το άλμπουμ με τίτλο Codex Omega. Αυτή τη φορά το συγκρότημα συνεργάστηκε με τον παραγωγό Jens Bogren ο οποίος επιμελήθηκε το remix και το mastering.

Στις 29 Αυγούστου 2018, ανακοινώθηκε ότι το συγκρότημα είχε υπογράψει συμβόλαιο με τη Nuclear Blast Records.

Τον Φεβρουάριο του 2019, οι Septicflesh πραγματοποίησαν την πρώτη τους ζωντανή παράσταση με πλήρη ορχήστρα και χορωδία, σε ένα sold out σόου στο Metropolitan Theatre του Μεξικό. Το Live αυτό βιντεοσκοπήθηκε, ηχογραφήθηκε και κυκλοφόρησε αργότερα μέσω της προηγούμενης εταιρείας Season of Mist, στις 31 Ιουλίου του 2020 ως το πρώτο επίσημο ζωντανό άλμπουμ της μπάντας, με τίτλο Infernus Sinfonica MMXIX, τόσο σε μορφή ήχου όσο και σε βίντεο φορμάτ."|Κριτικη
smartCV Η Έξυπνη πλατφόρμα διαχείρισης βιογραφικών.txt|"smartCV: Η Έξυπνη πλατφόρμα διαχείρισης βιογραφικών

Με κορυφαίες εταιρείες να περιλαμβάνονται στο πελατολόγιό του ήδη από τον πρώτο χρόνο λειτουργίας του, το smartCV έχει πλέον καθιερωθεί ως η έξυπνη πλατφόρμα διαχείρισης βιογραφικών και βίντεο-συνεντεύξεων η οποία απευθύνεται σε εταιρείες κάθε μεγέθους και κλάδου και τις βοηθάει να προσλάβουν τους καλύτερους υποψηφίους σε λιγότερο χρόνο, βελτιώνοντας εκθετικά την παραγωγικότητα όλων των εμπλεκομένων στη διαδικασία πρόσληψης.

Στον πυρήνα της πλατφόρμας είναι o state-of-the-art μηχανισμός ανάγνωσης και κατανόησης των βιογραφικών ο οποίος με τη βοήθεια της τεχνητής νοημοσύνης (AI), δίνει άμεσα insights, με μηδενικό κόπο και data entry, στον recruiter για τους υποψήφιους που έχει στο pipeline του και ταυτόχρονα εξασφαλίζει για τους τελευταίους μία απλή και γρήγορη εμπειρία υποβολής του βιογραφικού χωρίς να χρειάζεται να συμπληρώσουν πολύπλοκες και χρονοβόρες φόρμες.

Η πλατφόρμα παρέχει όλα τα εργαλεία που χρειάζεται το σύνολο των stakeholders που εμπλέκονται σε μία πρόληψη (HR, business partners, hiring managers, senior management) για να επιλέξει, επικοινωνήσει και αξιολογήσει τους υποψήφιους με έναν εξαιρετικά απλό και αποτελεσματικό τρόπο που ταυτόχρονα εξασφαλίζει τη μέγιστη δυνατή διαφάνεια στην όλη διαδικασία.

Ασύγχρονες βίντεο-συνεντεύξεις

Οι ασύγχρονες βίντεο-συνεντεύξεις είναι επίσης ένα ιδιαίτερα αποτελεσματικό εργαλείο που βοηθάει το HR αμέσως μετά το αρχικό screening, που δουλεύει ως εξής: Η εταιρεία στέλνει μέσω email ορισμένες ερωτήσεις στην υποψήφια η οποία τις απαντάει με βίντεο μέσω του υπολογιστή ή του κινητού του, στον χρόνο που επιλέγει, εντός της προθεσμίας που έχει ορίσει η εταιρεία. Με αυτό τον τρόπο δίνεται η ευκαιρία στην υποψήφια να ""πουλήσει"" καλύτερα τον εαυτό της και να εξηγήσει πιο αποτελεσματικά γιατί είναι η πιο κατάλληλη για τη θέση.

Ταυτόχρονα υπάρχει και μία σειρά πλεονεκτημάτων για την εταιρεία: Έχει πολύ καλύτερη εικόνα για τον υποψήφιο σε σχέση με το βιογραφικό κάτι που επιτρέπει στον recruiter να επιλέξει πιο στοχευμένα τους υποψήφιους με τους οποίους θα κάνει τη ζωντανή συνέντευξη. Επίσης εξοικονομείται σημαντικός χρόνος σε σχέση πχ με το τηλεφωνικό screening που προϋποθέτει κλείσιμο ραντεβού, δέσμευση συγκεκριμένων time-slots κλπ. Η εξοικονόμηση χρόνου με τη σειρά της δίνει τη δυνατότητα στην εταιρεία να διευρύνει τον αριθμό των υποψήφιων που θα δει στο επόμενο στάδιο άρα και τις πιθανότητες ανακάλυψης καλών υποψηφίων που υπό άλλες συνθήκες θα παρέμεναν ""κάτω από τον ραντάρ"".

HR Analytics

Ιδιαίτερα σημαντική είναι και η λειτουργία Analytics Dashboard, η οποία παρέχει με ένα κλικ, σε πραγματικό χρόνο, 28 δείκτες HR analytics μέσω των οποίων η εταιρεία μπορεί να:

- Αξιολογήσει τις πηγές που πληρώνει για την προσέλκυση υποψηφίων, τόσο ποσοτικά όσο και -κυρίως- ποιοτικά.

- Βελτιστοποιήσει τη διαδικασία προσλήψεων, εντοπίζοντας άμεσα τυχόν bottlenecks σε οποιοδήποτε στάδιο.

- Μετρήσει τον φόρτο εργασίας των εμπλεκομένων και να βεβαιωθεί ότι μοιράζεται δίκαια.

- Κατανοήσει σε βάθος το προφίλ των υποψηφίων από πλευρά δεξιοτήτων, εργασιακής εμπειρίας και εκπαίδευσης.

Εξάλειψη των στερεοτύπων

Η προαιρετική λειτουργία ""Blind Hiring”, που πρόσφατα λανσαρίστηκε στην πλατφόρμα ""κρύβει"" αυτόματα το ονοματεπώνυμο, την ηλικία και την φωτογραφία του υποψηφίου, μειώνοντας έτσι τα χαρακτηριστικά εκείνα που μπορεί να προκαλέσουν προκατειλημμένες αντιδράσεις στη συμπεριφορά του ατόμου που παίρνει τις αποφάσεις. Με αυτό τον τρόπο μειώνεται η μεροληψία βάσει του φύλου, της εθνικότητας ή και της εμφάνισης του υποψηφίου και κατά συνέπεια μπορεί να γίνει πιο εύκολα πράξη η πολιτική κάθε εταιρείας για ενίσχυση της διαφορετικότητας και παράβλεψη στερεοτύπων και να δοθεί προβάδισμα στους υποψήφιους και τις υποψήφιες που πληρούν τα ουσιαστικά κριτήρια για την κάλυψη μιας θέσης."|Κριτικη
«Ειδύλλια Οδός» 33 σύγχρονοι εικαστικοί αποθεώνουν το χειροποίητο.txt|"«Ειδύλλια Οδός»: 33 σύγχρονοι εικαστικοί αποθεώνουν το χειροποίητο

Πώς προέκυψε μια έκθεση σύγχρονης τέχνης που αποθεώνει το χειροποίητο; Πώς γίνεται, από μια έκθεση ενεργών εικαστικών, να λείπουν τα πολυμέσα, λ.χ. η φωτογραφία και το βίντεο; Πώς σκέφτηκε η επιμελήτρια Μαρία Μαραγκού να δώσει έμφαση στη δημιουργία με βασικά υλικά όπως ο πηλός, το ύφασμα, το μάρμαρο, το ξύλο, το χαρτί, το μαλλί, τα καλάμια, το ύφασμα και οι κλωστές, το μάρμαρο, τα άχυρα;

Όλα ξεκίνησαν κατά τη διάρκεια της πρώτης καραντίνας, όταν στις σύντομες βόλτες της σε παλιές διαδρομές της Αθήνας στα Αναφιώτικα, στα μονοπάτια του Λυκαβηττού, γύρω από τη Ρωμαϊκή Αγορά και στα χιλιοπερπατημένα χώματα της πόλης συνειδητοποίησε ότι της πρόσφεραν μια ενατένιση της ίδιας της ιστορίας του ανθρώπινου πολιτισμού. Αρχαίοι δρόμοι, που κάποιοι παραμένουν αναλλοίωτοι στο πέρασμα των αιώνων, σαν ένα νήμα να συνδέει το παρελθόν με το σήμερα κι ας έχει αφήσει κάθε εποχή τα σημάδια της, οικονομικά, ιδεολογικά, κοινωνικά.

Οι 33 καλλιτέχνες που συμμετέχουν χρησιμοποιούν εντελώς διαφορετικά μέσα και υλικά για να δημιουργήσουν το έργο τους. Υλικά που κατά κάποιο τρόπο επικοινωνούν μεταξύ τους. Ωστόσο η ποικιλομορφία αυτή ουσιαστικά αντικατοπτρίζει τεχνικές αλλά και λεπτομέρειες που συνιστούν έναν κοινό τόπο. Και είναι η Αθήνα που ως τόπος και ως μια μεγάλη ιστορία εκείνη που τους συνδέει αποτελώντας και το σημείο συνάντησης τους.

Πρόκειται για αιώνιους δρόμους της Αθήνας, που τη χαρακτηρίζουν εδώ και είκοσι πέντε αιώνες, οδοί με ιστορικά ονόματα, π.χ. Παναθηναίων, Τριπόδων, Λεωκορίου, Διπύλου, Ειδύλλια. Άλλοτε ένα πέρασμα προς τον Πειραιά, άλλοτε προς την Ελευσίνα, προς τα προάστια της πόλης, από τις Ήριες Πύλες ή την Ιερά Οδό. Αρχαία χώματα που διέσχιζαν Αθηναίοι πολίτες ή δούλοι, ζώα και άμαξες, μεταφέροντας σπαρτά, τρόφιμα, υλικά κάθε είδους και εμπορεύματα σε μακρινούς προορισμούς.

Με όλα αυτά στο μυαλό και τη φαντασία προέκυψε η «Ειδύλλια Οδός», μια έκθεση που αποπειράται να μιλήσει για το παρόν μέσα από τη δουλειά τριάντα τριών καλλιτεχνών και τη χρησιμοποίηση «αιώνιων» υλικών, από τότε μέχρι και σήμερα. Από γενιά σε γενιά, από τον μύθο στη συλλογική μνήμη, η τέχνη ήταν πάντα εκείνη που κατέγραφε και διαιώνιζε αφηγήσεις, συναισθήματα, τις μεγάλες στιγμές και τις τραγωδίες των ανθρώπων, ενίοτε τολμώντας να αναζητήσει και να προτείνει νέους τρόπους και νέους δρόμους, όποτε η κοινωνία βρισκόταν σε σύγκρουση είτε με τον εαυτό της είτε με τους ονειροπόλους, θέτοντας πάντα τα μεγάλα ζητήματα κάθε εποχής.

Όπως εξηγεί και η κ. Μαρία Μαραγκού στην εισαγωγή του καταλόγου της έκθεσης: «Στη δεκαετία του 1980, o Baudrillard μίλησε για την κινητικότητα της τέχνης που κρύβει ένα είδος ακινησίας, για τον φόβο ότι οι καλλιτέχνες τείνουν προς μια απελπισία δίχως την ατομική δημιουργικότητα και την προσωπική έκφραση. Ο “κόσμος της τέχνης”, για να χρησιμοποιήσουμε τον ορισμό του Arthur Danto, λειτουργεί σε κοινό θεσμικό, κοινωνικό και οικονομικό πλαίσιο που ορίζει τις συναντήσεις της τέχνης, τα μεγάλα γεγονότα, τις διεθνείς εκθέσεις. Το παρόν της τέχνης έχει κατακτήσει τις ελευθερίες που κατοχύρωσε ο μοντερνισμός. Πάνω σε αυτές τις ελευθερίες δουλεύουμε. Η “Ειδύλλια Οδός” ακουμπά ή, έστω, επιθυμεί να ακουμπήσει ένα κομμάτι της ιστορίας, των ανθρώπων και του επέκεινα διαμέσου του χρόνου, αναντικατάστατου υλικού της Ιστορίας και της μνήμης».

Οι τριάντα τρεις καλλιτέχνες που συμμετέχουν χρησιμοποιούν εντελώς διαφορετικά μέσα και υλικά για να δημιουργήσουν το έργο τους, υλικά που κατά κάποιον τρόπο επικοινωνούν μεταξύ τους. Ωστόσο η ποικιλομορφία αυτή ουσιαστικά αντικατοπτρίζει τεχνικές αλλά και λεπτομέρειες που συνιστούν έναν κοινό τόπο. Και είναι η Αθήνα που, ως τόπος με μεγάλη ιστορία, τους συνδέει, αποτελώντας και το σημείο συνάντησης τους.

Πολυμέσα και τεχνολογία, λοιπόν, δεν θα δει κανείς στην «Ειδύλλια Οδό», αντιθέτως θα δει ένα χαλί που πλέχτηκε στην Ινδία από παραδοσιακούς τεχνίτες, μια σύνθεση με μαρμάρινους νεροχύτες που συλλέχθηκαν από παλιές αυλές, κατασκευές από καλάμια, φύκια, άχυρο, υφαντά από αργαλειούς. Περίπου τα μισά έργα που εκτίθενται δημιουργήθηκαν ειδικά για την έκθεση και τα υπόλοιπα παραχωρήθηκαν από συλλογές ή καλλιτέχνες, των οποίων τη δουλειά η επιμελήτρια επιθυμούσε να εντάξει στη θεματική της. Επίσης, τρία έργα παραχωρήθηκαν από τη Συλλογή Δασκαλόπουλου και άλλα τρία από το Μουσείο Σύγχρονης Τέχνης της Κρήτης.

Ας πάρουμε τα πράγματα με τη σειρά όμως. Με το που πλησιάζει κανείς τον εκθεσιακό χώρο και πριν μπει μέσα, παρατηρεί μια μεγάλη εγκατάσταση με μεσαίου μεγέθους πιθάρια τοποθετημένα στον περίβολο. Πρόκειται για έργο της Δανάης Στράτου, hommage στα αρχέτυπα της λαϊκής παράδοσης και στην αρχαία κρητική πιθαροποιία. Το έργο που δεσπόζει στην είσοδο είναι μια κατασκευή που αποτελείται από νυφικά διαφορετικών εποχών που, τοποθετημένα το ένα πάνω στο άλλο, φτάνουν σχεδόν μέχρι την οροφή του ψηλοτάβανου κτιρίου. Πρόκειται για το έργο του Αντώνη Βολανάκη «Nymph». Ανάλογης επιβλητικότητας και μεγέθους είναι το έργο του Πάνου Φαμέλη «Ο σιγαστήρας» στη δεύτερη αίθουσα, το οποίο ο καλλιτέχνης μόλις ολοκλήρωσε. Ο Ηλίας Κοέν παρουσιάζει δύο έργα που μιμούνται αλυσίδες, πλασμένα από πηλό. Το ίδιο υλικό επέλεξαν και δύο εκπρόσωποι της σύγχρονης γλυπτικής, η Βούλα Γουνελά και η Δέσποινα Φλέσσα, δημιουργώντας αφαιρετικές φόρμες και ενώνοντας την αρχαία κεραμική με την μετακυβιστική εποχή.

Η Ελένη Λύρα μετατρέπει τις Ερμές (ερμαϊκές στήλες) της Αρχαίας Αγοράς της Αθήνας σε δύο ποπ γυναικείες φιγούρες, ενώ ο Κωνσταντίνος Παλαιολόγος, με όπλο του το χιούμορ, αποκαλύπτει τη σεξουαλική διάσταση των συμποσίων, αποδομώντας σχηματικά τον Δίσκο της Φαιστού. Ο Παντελής Χανδρής, στο «Τρόπαιό» του, σαν μια φωλιά από άχυρα, καλάμια και άλλα φυτική προέλευσης υλικά, βλέπει σε αυτό το σπίτι πετούμενων αλλά και ανθρώπων. Με αυτόν τον τρόπο πραγματεύεται την έννοια της εστίας, του περιβάλλοντος και της οικολογίας, προάγοντας πρότυπα λιτότητας, του απολύτως αναγκαίου και της επιστροφής στα αρχέτυπα της φύσης. Η Μαλβίνα Παναγιωτίδη παρουσιάζει μια σύνθεση από κερί, της οποίας τα συστατικά έχουν πάρει τη φόρμα τούβλων.

Στο έργο του Adrián Villar Rojas ‒του καλλιτέχνη που πριν μερικά χρόνια γνωρίσαμε χάρη στην επικών διαστάσεων εγκατάσταση, σε συνεργασία με τον οργανισμό ΝΕΟΝ, στο Αστεροσκοπείο‒, αναπτύσσονται η ιστορικότητα, η εθνικότητα και η αίσθηση του χρόνου με την παράθεση μορφικών πήλινων αντικειμένων. Αντιστοίχως στο έργο του Νάκη Ταστσιόγλου αναπτύσσεται ένα λουλούδι που βλασταίνει μέσα από ένα πήλινο υπόβαθρο. Η Μάγδα Ταμμάμ, με μια σύνθεση από μπόγους φτιαγμένους από αιγυπτιακά υφάσματα με τα χαρακτηριστικά χρώματα και μοτίβα, στοιχεία ενός νέου οριενταλισμού, αναδεικνύει το ουτοπικό εγχείρημα εμπορικών διαδρομών και ανθρώπινων συναλλαγών, ένα σύγχρονο Καραβάν Σεράι.

Η Μάρω Φασουλή και η Ζωή Γαïτανίδου παρουσιάζουν ταπισερί χρησιμοποιώντας διαφορετικά υλικά και εφαρμογές, όπως και ο Δημήτριος Αντωνίτσης υφαίνει σε δικής του επινόησης αργαλειούς έργα που περιορίζουν τις χρωματικές εξάρσεις, δημιουργώντας λεπτεπίλεπτες υφές.

Η Βασιλική Λευκαδίτη, με ένα κείμενο κεντημένο σε ύφασμα πέντε μέτρων, αναπαριστά την ακριβή αντιγραφή δυο συμβολαιογραφικών πράξεων. Η πρώτη είναι του 1895, προικοσύμφωνο, ενώ η δεύτερη τριάντα πέντε χρόνια αργότερα, μέσα από την οποία η ίδια γυναίκα επιστρέφει την προίκα στην οικογένειά της, αφού δεν μπόρεσε να αποκτήσει απογόνους. Η αντιγραφή αυτών των καλλιγραφικής υφής συμφώνων σε κεντίδι με αιμάτινα κόκκινη κλωστή αποκαλύπτει τον ρόλο και τη θέση της γυναίκας στην πατριαρχική κοινωνία. Παράλληλα, το έργο με τίτλο «I am home της Καλλιόπης Λεμού μιμείται ένα φόρεμα με κεντημένα μοτίβα, ίδια με του χαλιού της γιαγιάς της η οποία μεγάλωσε. Μνήμη και νοσταλγία των παιδικών της χρόνων το καθιστούν ένα δέντρο που την επανασυνδέει με τις πολιτιστικές της καταβολές και τους προγόνους της.

Η Δέσποινα Μεϊμάρογλου αποτυπώνει σε χαλί τη μορφή μιας Σύριας που συνάντησε σε δομή προσφύγων, σκυμμένη στο πάτωμα, ενώ την ίδια στιγμή παρακολουθούμε σε βίντεο τη διαδικασία της ύφανσής του σε ένα εργαστήριο της Ινδίας. Η Έφη Σπύρου, από την άλλη, δημιουργεί ένα πλέγμα δομών ή συστημάτων, των οποίων η υλικότητα αποτελεί μια χειρονομία υφαντικής πιθανόν ως εμπειρία κοινωνικών και άλλων ισορροπιών.

Ο Άγγελος Παπαδημητρίου, στο έργο του «Τα δαχτυλίδια πέφτουνε, τα χέρια μένουν ίδια», συγκεντρώνει πέντε νιπτήρες από πεντελικό μάρμαρο και με την επιζωγράφισή τους αποτίνει φόρο τιμής σε τέσσερις πεθαμένους λογοτέχνες (Καβάφη, Λαπαθιώτη, Ταχτσή, Εγγονόπουλο) και σε έναν ζώντα καλλιτέχνη (Πάνο Κούτρα), ενώ με μια κεραμική σύνθεση, πάνω στην οποία έχει τυπώσει ολόκληρο το διήγημα του Μιχαήλ Μητσάκη «Υπό την συκήν», προσεγγίζει με χαρακτηριστική υποδόρια σκωπτικότητα και χιούμορ την έννοια του μνημείου και της μνημειακότητας.

Ο Ανέστης Ιωάννου αναδεικνύει την κουλτούρα της εποχής του και αυτή των skateboarders, με έκδηλα τα στοιχεία της μετα-ποπ εποχής. Το έργο του Δημήτρη Ρεντούμη, ένα ουτοπικό, σκουρόχρωμης παλέτας δίπτυχο αποσπασματικών αφηγήσεων και πληροφοριών, λειτουργεί σαν γόνιμη αντιπαράθεση ετερόκλητων και αλληλοσυμπληρούμενων συναισθημάτων.

Η Μαριάννα Ιγνατάκη, με μια σειρά γκροτέσκων ομοιωμάτων, κάνει αναφορά στην κινεζική φιλοσοφία και παράδοση των γενειοφόρων γυναικών με μακριά μαλλιά, προκειμένου να εγείρει ζητήματα ταυτότητας, ετερότητας και του φύλου.

Η Ευσεβία Μιχαηλίδου χρησιμοποιεί αλάτι, κάρβουνο, στάχτη, χαρτί, λινάτσα, πηλό για να δημιουργήσει το έργο της «Μεταμόρφωση», ενώ η ζωγράφος Ευγενία Αποστόλου εγκαταλείπει τον χρωστήρα και δραματοποιεί την εικαστική της έκφραση, δημιουργώντας ένα τρισδιάστατο περιβάλλον.

Η Nobuko Tsuchiya παρουσιάζει τη δική της εκδοχή της Νίκης της Σαμοθράκης, φτιαγμένης με τα υλικά μιας σύγχρονης κουζίνας. Την αρχαία Ελλάδα είχε πάντα στο μυαλό ο Μιχάλης Μιχαηλίδης, που πέρασε το μεγαλύτερο μέρος της ζωής του στο εξωτερικό, και με το έργο «Δύο Ιστία», μια ξύλινη υποδομή σκεπασμένη με ύφασμα, και μέσω της τρισδιάστατης εικαστικής του φόρμας ανασυστήνει τη χρονομετρική διάσταση της υλικότητας στην ιστορική μνήμη. Ανάλογη αφοσίωση στην αρχαιοελληνική τέχνη δείχνει συχνά και η Lynda Benglis και εδώ, με το έργο της ADIA και τη χρήση πηλού σε βιομορφική κλίμακα, επαναπροσδιορίζει με την εικαστική της γλώσσα την εφαρμογή μιας καινούργιας.

Ο Νίκος Αλεξίου χτίζει έναν εύθραυστο ποιητικό κόσμο με αναφορές στην παράδοση ή στο ιστορικό παρελθόν. Αυτό που πετύχαινε πάντα με τα μικρότερα έργα του, όπου σεμνά και εφήμερα υλικά, όπως χαρτί, ξυλαράκια και καλάμια, μετουσιώνονται στα χέρια του σε δημιουργίες υψηλής αισθητικής, πετυχαίνει και εδώ με το μεγαλύτερο σε μέγεθος και εύπλαστο «Ηλιακό δωμάτιο».

Το πάθος του Ραϋμόνδου, όσο ζούσε, ήταν να δημιουργεί αγγέλους από συμπαγές ξύλο και να τους θάβει στο χώμα. Εδώ παρουσιάζεται ένας του «άγγελος», από τα λιγοστά έργα του που επιβίωσαν, από βαμμένο μαύρο ξύλο. Στο πνεύμα του μοντερνισμού και με επιρροές από τον πρωτογονισμό, τα γλυπτά του Ραϋμόνδου θα μπορούσαν να λειτουργήσουν ως «κτερίσματα της επίγειας ζωής».

Τέλος, εμπνευσμένος από το ημιτελές ποίημα του Δ. Σολωμού «Ο Πόρφυρας», ο Σωκράτης Φατούρος κάνει χρήση μιας ασφαλτικής μεμβράνης πίσσας και πετρωμάτων ως ψηφιδωτών, εικονοποιώντας τους κυματισμούς της νυχτερινής θάλασσας ως την πάλη του ανθρώπου με το «τέρας». Κατ’ αυτόν τον τρόπο, η υλικότητα των πετρωμάτων δημιουργεί ψηφίδες-νησιά της ανθρώπινης ειμαρμένης. Με το έργο του «Volcanic» ο Blind Adam (Θάνος Κυριακίδης) επιχειρεί με ετερόκλητα υλικά να δημιουργήσει έναν προσωπικό γεωλογικό χάρτη, ένα τοπίο από χαλαζίες και σιδηροπυρίτες όπου δεσπόζει μια ιδιότυπη καλλιγραφία, οργανωμένη με ξύλα.

Ειδύλλια Οδός / Eidyllia Odos

Ημερομηνίες: 18/1-6/3/22

Μέρες & ώρες λειτουργίας: Τρίτη έως Κυριακή, 11:00-20:00 (τελευταία είσοδος 19:30)

Τεχνόπολη Δήμου Αθηναίων, Πειραιώς 100, Γκάζι, 213 0109300, 213 0109325

Συμμετέχουν οι καλλιτέχνες: Νίκος Αλεξίου, Δημήτριος Αντωνίτσης, Ευγενία Αποστόλου, Αντώνης Βολανάκης, Lynda Benglis , Ζωή Γαϊτανίδου, Βούλα Γουνελά, Μαριάννα Ιγνατάκη, Ανέστης Ιωάννου, Ηλίας Κοέν, Θάνος Κυριακίδης [Blind Adam], Καλλιόπη Λεμού, Βασιλική Λευκαδίτη, Ελένη Λύρα, Δέσποινα Μεϊμάρογλου, Μιχάλης Μιχαηλίδης, Ευσεβία Μιχαηλίδου, Κωνσταντίνος Παλαιολόγος, Μαλβίνα Παναγιωτίδη, Άγγελος Παπαδημητρίου, Ραϋμόνδος, Δημήτρης Ρεντούμης, Adrián Villar Rojas, Έφη Σπύρου, Δανάη Στράτου, Μάγδα Ταμμάμ, Νάκης Ταστσιόγλου, Nobuko Tsuchiya, Πάνος Φαμέλης, Μάρω Φασουλή, Σωκράτης Φατούρος, Δέσποινα Φλέσσα, Παντελής Χανδρής"|Κριτικη
«Ελληνική Κουζίνα Λαζαρίδη» Εκεί που οι αυθεντικές και ποιοτικές γεύσεις είναι μονόδρομος.txt|"«Ελληνική Κουζίνα Λαζαρίδη»: Εκεί που οι αυθεντικές και ποιοτικές γεύσεις είναι μονόδρομος

Τα ψάρια και τα «φρούτα» των θαλασσών μας θεωρούνται από πολλούς ο θησαυρός της ελληνικής κουζίνας. Πρόκειται για μία εξαίρετης ποιότητας πρώτη ύλη, όταν πληροί τις κατάλληλες προϋποθέσεις, που στα σωστά χέρια γίνονται γευστικά θαύματα.

Η «Ελληνική Κουζίνα Λαζαρίδη» πάνω από 20 χρόνια, προσφέρει μοναδικές γαστρονομικές εμπειρίες στους πελάτες της, αξιοποιώντας με τον αρτιότερο τρόπο ό,τι διαθέτει η θάλασσα ανάλογα την εποχή. Σε έναν ντελικάτο χώρο, στην Νέα Κρήνη, που έχει μπαλκόνι με θέα θάλασσα, δημιουργούνται πιάτα αυθεντικής ψαροφαγίας, που στηρίζονται στην ποιότητα και τη δημιουργικότητα.

Γεύσεις όλο θάλασσα

Καθημερινά, στην «Ελληνική Κουζίνα Λαζαρίδη», προμηθεύονται ολόφρεσκα ψάρια και θαλασσινά από την ιχθυόσκαλα και από ντόπιους αλιείς της Καβάλας, της Χαλκιδικής και των γύρω περιοχών.

Κι έτσι πέρα από τις δημιουργικές παρασκευές του εστιατορίου, κάθε μέρα θα βρείτε ποικιλία σε ψάρια ημέρας, μικρά και μεγάλα, για να τα απολαύσετε εξαιρετικά ψημένα.

Γαύρος, σαρδέλα και κουτσομούρα, ροφός, στείρα, τσιπούρα, λαβράκι και σκορπίνα είναι μερικές μόνο από τις επιλογές που έχετε σε ψάρι, ανάλογα πάντα την εποχή και τον καιρό.

Από τα αγαπημένα πιάτα στην «Ελληνική Κουζίνα Λαζαρίδη» είναι τα κριθαρότα θαλασσινών, γαρίδας ή καραβίδας αλλά και η μοναδική γαριδομακαρονάδα του. Ένα πιάτο όλο νοστιμιά, απλά αλλά εξαιρετικά μαγειρεμένο.

Οι ουρίτσες πεσκανδρίτσας που εκτός από ψητές ή τηγανητές γίνονται και σαγανάκι ή μακαρονάδα είναι άλλη μια λαχταριστή πρόταση.

Το χταπόδι μπορείτε εκτός από ψητό να το απολαύσετε και σε τηγανιά. Τα μύδια έχουν την τιμητική τους, αχνιστά, τηγανητά ή σαγανάκι.

Χειροποίητες ελληνικές γεύσεις

Αλλά αξεπέραστα είναι και τα ορεκτικά με τα οποία μπορείτε να πλαισιώσετε τα πιάτα σας, καθώς είναι όλα χειροποίητα και ευφάνταστα.

Μην παραλείψετε να δοκιμάσετε το σεβίτσε φρέσκου ψαριού και τον αξιομνημόνευτο, αυθεντικό ταραμά με αυγά βακαλάου, έξτρα παρθένο ελαιόλαδο και λεμόνι.

Αλίπαστα, αλοιφές, φάβα με καπνιστό χέλι, κολοκυθάκια τηγανητά, πατάτες τηγανητές κομμένες στο χέρι, μελιτζάνα στα κάρβουνα, φρέσκες σαλάτες και ντολμαδάκια πολίτικα αξίζει να βρεθούν στο τραπέζι μαζί με τις θαλασσινές γεύσεις που θα επιλέξετε, για να πιείτε στην υγειά της λιτής και αυθεντικής ελληνικής κουζίνας.

Στην υγειά της νοστιμιάς

Στην «Ελληνική Κουζίνα Λαζαρίδη» θα βρείτε αρκετές επιλογές κρασιών, τσίπουρων και ούζων για να τσουγκρίσετε με την παρέα σας. Ωστόσο, μπορείτε να απολαύσετε το καλό φαγητό και με ένα δροσερό Aperol Spritz που συνδυάζεται υπέροχα με τα θαλασσινά.

Δεν είναι υπερβολή να πούμε πως όσο δυνατό είναι το φαγητό σε αυτό το όμορφο στέκι ψαροφαγίας, άλλο τόσο δυνατό είναι και το σέρβις.

Ο χώρος όμορφης αισθητικής –τόσο στο ισόγειο, στον εξωτερικό του χώρο, αλλά και στον όροφο με θέα θάλασσα- το περιβάλλον ευχάριστο και όλα μαζί οδηγούν με σιγουριά σε ένα απολαυστικό αποτέλεσμα.

Η «Ελληνική Κουζίνα Λαζαρίδη» λειτουργεί Δευτέρα 12:30 -18:00, Τρίτη έως Σάββατο 12:30 – 00:00 (κουζίνα έως 23:30) και Κυριακή 12:30 – 19:00 (κουζίνα έως 18:00).

Tip: Η «Ελληνική Κουζίνα Λαζαρίδη» διαθέτει τον χώρο της και για συνεστιάσεις - εκδηλώσεις.

Διεύθυνση: Ν. Πλαστήρα 113, Καλαμαριά

Τηλέφωνο επικοινωνίας: 2310 447477

Facebook

Instagram

Τα ψάρια και τα «φρούτα» των θαλασσών μας θεωρούνται από πολλούς ο θησαυρός της ελληνικής κουζίνας. Πρόκειται για μία εξαίρετης ποιότητας πρώτη ύλη, όταν πληροί τις κατάλληλες προϋποθέσεις, που στα σωστά χέρια γίνονται γευστικά θαύματα.

Η «Ελληνική Κουζίνα Λαζαρίδη» πάνω από 20 χρόνια, προσφέρει μοναδικές γαστρονομικές εμπειρίες στους πελάτες της, αξιοποιώντας με τον αρτιότερο τρόπο ό,τι διαθέτει η θάλασσα ανάλογα την εποχή. Σε έναν ντελικάτο χώρο, στην Νέα Κρήνη, που έχει μπαλκόνι με θέα θάλασσα, δημιουργούνται πιάτα αυθεντικής ψαροφαγίας, που στηρίζονται στην ποιότητα και τη δημιουργικότητα.

Γεύσεις όλο θάλασσα

Καθημερινά, στην «Ελληνική Κουζίνα Λαζαρίδη», προμηθεύονται ολόφρεσκα ψάρια και θαλασσινά από την ιχθυόσκαλα και από ντόπιους αλιείς της Καβάλας, της Χαλκιδικής και των γύρω περιοχών.

Κι έτσι πέρα από τις δημιουργικές παρασκευές του εστιατορίου, κάθε μέρα θα βρείτε ποικιλία σε ψάρια ημέρας, μικρά και μεγάλα, για να τα απολαύσετε εξαιρετικά ψημένα.

Γαύρος, σαρδέλα και κουτσομούρα, ροφός, στείρα, τσιπούρα, λαβράκι και σκορπίνα είναι μερικές μόνο από τις επιλογές που έχετε σε ψάρι, ανάλογα πάντα την εποχή και τον καιρό.

Από τα αγαπημένα πιάτα στην «Ελληνική Κουζίνα Λαζαρίδη» είναι τα κριθαρότα θαλασσινών, γαρίδας ή καραβίδας αλλά και η μοναδική γαριδομακαρονάδα του. Ένα πιάτο όλο νοστιμιά, απλά αλλά εξαιρετικά μαγειρεμένο.

Οι ουρίτσες πεσκανδρίτσας που εκτός από ψητές ή τηγανητές γίνονται και σαγανάκι ή μακαρονάδα είναι άλλη μια λαχταριστή πρόταση.

Το χταπόδι μπορείτε εκτός από ψητό να το απολαύσετε και σε τηγανιά. Τα μύδια έχουν την τιμητική τους, αχνιστά, τηγανητά ή σαγανάκι.

Χειροποίητες ελληνικές γεύσεις

Αλλά αξεπέραστα είναι και τα ορεκτικά με τα οποία μπορείτε να πλαισιώσετε τα πιάτα σας, καθώς είναι όλα χειροποίητα και ευφάνταστα.

Μην παραλείψετε να δοκιμάσετε το σεβίτσε φρέσκου ψαριού και τον αξιομνημόνευτο, αυθεντικό ταραμά με αυγά βακαλάου, έξτρα παρθένο ελαιόλαδο και λεμόνι.

Αλίπαστα, αλοιφές, φάβα με καπνιστό χέλι, κολοκυθάκια τηγανητά, πατάτες τηγανητές κομμένες στο χέρι, μελιτζάνα στα κάρβουνα, φρέσκες σαλάτες και ντολμαδάκια πολίτικα αξίζει να βρεθούν στο τραπέζι μαζί με τις θαλασσινές γεύσεις που θα επιλέξετε, για να πιείτε στην υγειά της λιτής και αυθεντικής ελληνικής κουζίνας.

Στην υγειά της νοστιμιάς

Στην «Ελληνική Κουζίνα Λαζαρίδη» θα βρείτε αρκετές επιλογές κρασιών, τσίπουρων και ούζων για να τσουγκρίσετε με την παρέα σας. Ωστόσο, μπορείτε να απολαύσετε το καλό φαγητό και με ένα δροσερό Aperol Spritz που συνδυάζεται υπέροχα με τα θαλασσινά.

Δεν είναι υπερβολή να πούμε πως όσο δυνατό είναι το φαγητό σε αυτό το όμορφο στέκι ψαροφαγίας, άλλο τόσο δυνατό είναι και το σέρβις.

Ο χώρος όμορφης αισθητικής –τόσο στο ισόγειο, στον εξωτερικό του χώρο, αλλά και στον όροφο με θέα θάλασσα- το περιβάλλον ευχάριστο και όλα μαζί οδηγούν με σιγουριά σε ένα απολαυστικό αποτέλεσμα.

Η «Ελληνική Κουζίνα Λαζαρίδη» λειτουργεί Δευτέρα 12:30 -18:00, Τρίτη έως Σάββατο 12:30 – 00:00 (κουζίνα έως 23:30) και Κυριακή 12:30 – 19:00 (κουζίνα έως 18:00).

Tip: Η «Ελληνική Κουζίνα Λαζαρίδη» διαθέτει τον χώρο της και για συνεστιάσεις - εκδηλώσεις.

Διεύθυνση: Ν. Πλαστήρα 113, Καλαμαριά

Τηλέφωνο επικοινωνίας: 2310 447477

Facebook

Instagram"|Κριτικη
«Ιφιγένεια η εν Ταύροις» Πώς επέρχεται η σωτηρία στους ανθρώπους;.txt|"«Ιφιγένεια η εν Ταύροις»: Πώς επέρχεται η σωτηρία στους ανθρώπους;

Κάθε ενδιαφέρουσα παράσταση αρχαίου δράματος γεννιέται μέσα από μία πολύπλοκη, χρονοβόρα και επώδυνη διαδικασία. Σε αυτήν εμπλέκονται οι ηθικές, κοινωνικές και πολιτικές προσλαμβάνουσες του δημιουργού και των συνεργατών του, η ευαισθησία και η κρίση τους, η αισθητική και οι γνώσεις τους, η ικανότητά τους να μετατρέπουν ένα κείμενο σε έναν πλήρη κόσμο, μια απτή και παλλόμενη συναρμογή εικόνων, συναισθημάτων, ήχων και σωμάτων. Έναν κόσμο όπου το μυθικό παρελθόν και το δονούμενο παρόν εναγκαλίζονται με πειθώ και πάθος αναζητώντας εκ νέου την αλήθειά τους.

Όλοι οι αξιόλογοι καλλιτέχνες του θεάτρου –είτε μεγαλύτερου είτε μικρότερου διαμετρήματος– έχουν κατά καιρούς αποτολμήσει δημιουργικούς εναγκαλισμούς. Μερικές φορές χρειάζεται κάτι απλό, μια μόνο στιγμή: ολόκληρο το κλίμα απόγνωσης που έπνιγε το βομβαρδισμένο Λονδίνο συμπυκνώθηκε στις δύο διαπεραστικές κραυγές του Λόρενς Ολίβιε, ο οποίος υποδύθηκε τον Οιδίποδα Τύραννο στο Old Vic Theatre, έναν μήνα μετά τη λήξη του Β’ Παγκοσμίου Πολέμου.

Η παράσταση που σκηνοθέτησε ο Γιώργος Νανούρης δεν έκρυβε καμιά επιθυμία συνάντησης. Καμιά απόπειρα ερμηνείας. Καμία σύνδεση με το παρελθόν ή με το παρόν. Ή μάλλον όχι: το παρελθόν ήταν παρόν ως αισθητική αναβίωση, ως απομίμηση παραστάσεων του 1950, μιας «ευπρέπειας» ξεπερασμένης από καιρό.

Άλλες φορές, η στιγμή διαστέλλεται και ηλεκτρίζει το σύνολο: Στις εμβληματικές «Τρωάδες» του Ταντάσι Σουζούκι, η βασίλισσα Εκάβη εμφανίστηκε στη μεταπολεμική Ιαπωνία ως μια γριά ζητιάνα αιχμαλωτισμένη στον πυρακτωμένο εφιάλτη της Χιροσίμα.

Στην περίφημη τετραλογία της με τίτλο «Les Atrides», η Αριάν Μνουσκίν επιχείρησε να αποκαταστήσει το ηθικό δίκαιο της Κλυταιμνήστρας μέσα από μια φεμινιστική προσέγγιση που τασσόταν ανενδοίαστα με το μέρος της προδομένης συζύγου και μητέρας. Ο σπουδαίος Ιταλός Ρομέο Καστελούτσι υιοθέτησε με τη σειρά του κι εκείνος την οπτική της αισχύλειας ηρωίδας, όταν την παρουσίασε, το 1995, ως υπέρβαρη επιβλητική γυναίκα με γυμνωμένες εκχειλίζουσες σάρκες που παρέπεμπαν στην προ-γλωσσική, μυστηριακή και θηλυκή πλευρά της αρχαιοελληνικής σκέψης.

Οι «Βάκχες» του Θεόδωρου Τερζόπουλου, το 1986, σπάζοντας κάθε καλούπι στατικότητας οδήγησαν τα σώματα των ηθοποιών σε έναν τελετουργικό παροξυσμό, σε ένα delirium tremens, που φιλοδοξούσε να ξεπεράσει διονυσιακά τα όρια της ανθρώπινης εμπειρίας.

Μα και ο Κάρολος Κουν, ο Άρης Ρέτσος, ο Λευτέρης Βογιατζής και άλλοι χαρισματικοί δημιουργοί εξερεύνησαν με τρόπο συναρπαστικό το αρχαίο δράμα ανανεώνοντας ριζικά την οπτική μας.

Τι ήταν άραγε αυτό που πρωτίστως τους κινούσε, αν όχι η επιθυμία τους να συναντήσουν το κείμενο με όλο τους το Είναι;

Κάθε αρχαίο κείμενο δεν είναι μια σειρά λέξεων ή μια αφήγηση από την οποία δύναται ν’ αναδυθεί ένα και μοναδικό νόημα. Είναι μια Χώρα μέσα στον χρόνο, μια Χώρα υποκείμενη σε εισροές, εκροές, εδαφικοποιήσεις και απεδαφικοποιήσεις. Το νόημά του δεν είναι κάτι «κρυμμένο», το οποίο θα μας φανερωθεί αν στήσουμε προσεκτικά αυτί και ακούσουμε «τι ήθελε να πει ο ποιητής» ή αν αφήσουμε το κείμενο «να μιλήσει από μόνο του». Αν το πιστεύουμε αυτό, είμαστε τουλάχιστον αφελείς.

Γιατί αν δεν εμφυσήσουμε τη δημιουργική πνοή μας μέσα του, εάν δηλαδή δεν το ερμηνεύσουμε επιστρατεύοντας όλες μας τις δυνάμεις, τότε θα είναι απλά σα να απουσιάζουμε.

Το να συναντάς ένα έργο, έναν συγγραφέα, μια ηρωίδα, έναν στίχο, μια κομμένη μπούκλα μαλλιών, ένα θραύσμα αγάλματος συνιστά μια συνάντηση ερωτική. Μια συνάντηση που αλλάζει το βλέμμα, τη θέση, την αντίληψη, τον τρόπο που αναπνέει κανείς, τον τρόπο που ονειρεύεται κι ελπίζει. Όπως εμείς, είναι και τα μεγάλα κείμενα ζωντανοί οργανισμοί που ανθίζουν όταν τα ερωτευόμαστε και μαραίνονται όταν διστάζουμε να τ’ αγγίξουμε. Πρόκειται για μια σχέση αμοιβαιότητας: μεταβαλλόμενοι απ’ αυτά, τα μεταβάλλουμε. Τότε και μόνον τότε, εκτεθειμένοι, αναλαμβάνοντας την ευθύνη της επιθυμίας μας και το ρίσκο αυτής της συνάντησης, μπορούμε να συγ-κινηθούμε, δηλαδή να οδηγηθούμε, όπως λέει ο Πιερ Ζανέ, στην «κατάρρευση του συνήθους Είναι μας».

Η παράσταση που σκηνοθέτησε ο Γιώργος Νανούρης δεν έκρυβε καμιά επιθυμία συνάντησης. Καμιά απόπειρα ερμηνείας. Καμία σύνδεση με το παρελθόν ή με το παρόν. Ή μάλλον όχι: το παρελθόν ήταν παρόν ως αισθητική αναβίωση, ως απομίμηση παραστάσεων του 1950, μιας «ευπρέπειας» ξεπερασμένης από καιρό, μιας στατικότητας που δύσκολα γίνεται πλέον ανεκτή από τον θεατή – παρεκτός αν υπονομεύεται από τη δεινότητα των ερμηνευτών. Και αυτή τη χαρά δεν τη ζήσαμε.

Οι ηθοποιοί έμειναν στη συντριπτική πλειοψηφία τους παγιδευμένοι σε μια ατελέσφορη εξωτερικότητα. Φιλότιμη και συνεπής, η Λένα Παπαληγούρα δεν κατάφερε να προσδώσει ένα διακριτό στίγμα στην ηρωίδα της: τυλιγμένη σε ένα πέπλο κοσμιότητας και μονοτονίας, παρέμεινε σωματικά «παγωμένη» και δεν άφησε στιγμή να διαφανούν οι τραγικές ρωγμές και οι συναισθηματικοί τριγμοί που συντελούνται εντός της Ιφιγένειας.

Μυστηριωδώς «σβησμένος» και απενεργοποιημένος παρουσιάστηκε ο Πυλάδης του Προμηθέα Αλειφερόπουλου, ενώ η φλύαρη, μηχανική κίνηση των χεριών-κουπιών καθόλου δεν έσωσε –κάθε άλλο– την ερμηνεία του Πυγμαλίωνα Δαδακαρίδη ως Γελαδάρη. Νευρικός, στο όριο της καρικατούρας, ο Θόας του Νίκου Ψαρρά στάθηκε ανήμπορος να μεταδώσει μία σοβαρή αίσθηση απειλής οδηγώντας τον θεατή σε αμηχανία.

Ο μόνος που είχε τελικά σώμα –ένα σώμα σε σύσπαση, σε αγωνία, σε επαφή με το συναίσθημά του– ήταν ο Μιχάλης Σαράντης: ο ηθοποιός έφερε ενώπιόν μας τη βασανιστική θέση του Ορέστη χαρίζοντάς μας λίγες στιγμές επαφής μέσα στη σκηνοθετική έρημο.

Χωρίς ερμηνείες και χωρίς εστίες συγκίνησης, μείναμε να παρακολουθούμε μετέωροι και μόνοι τη διεκπεραιωτική αναπαράσταση μιας ιστορίας. Γιατί κάποιες φορές η επίκληση της λιτότητας δεν είναι παρά μια προστατευτική ασπίδα: «Δεν έχω βάλει κανέναν μοντερνισμό» και «θα δείτε αυτό που πιστεύω πως θέλει να πει ο Ευριπίδης» επέμενε ο σκηνοθέτης. Στην πράξη, όμως, φάνηκε ότι κάτι άλλο συνέβη.

Έχουμε να κάνουμε με την «Ιφιγένεια εν Ταύροις»: Πώς επέρχεται η σωτηρία στους ανθρώπους; Ποιος μας σώζει από την τυφλότητα, την τυχαιότητα, από το ίδιο μας το παρελθόν; Κανείς δεν ξέρει, ούτε ζήτησε να μάθει εν προκειμένω.

Τα γεγονότα της πλοκής έμειναν ξερά και άχαρα, εφόσον απουσίαζε από το έργο το ερμηνευτικό βλέμμα (δηλαδή το βλέμμα μιας αληθινής συνάντησης). Κι αυτή την απουσία δεν κατάφεραν να την καλύψουν ούτε οι κοπέλες με τις αγγελικές φωνές –τα μέλη του Χορού– που κινήθηκαν φωνητικά κάπου μεταξύ ψαλμωδίας, πολυφωνικών και ορατορίου. Όλα τα καλλίφωνα «ααααα» του κόσμου δεν θα μας οδηγήσουν στον πυρήνα ενός δρώμενου, όταν αυτό δεν έχει πυρήνα.

Η υποβλητική, φωτεινή παρουσία της Χαρούλας Αλεξίου, μια στιγμή αλλιώτικης συγκίνησης που δεν έφτασε, όμως, να γεμίσει το κενό της συνολικής εμπειρίας μας.

Ιφιγένεια η εν Ταύροις

Μετάφραση: Γιώργος Ιωάννου

Σκηνοθεσία: Γιώργος Νανούρης

Μουσική: Άγγελος Τριανταφύλλου

Φωτισμοί: Αλέκος Γιάνναρος

Σκηνικά: Μαίρη Τσαγκάρη

Κοστούμια: Ιωάννα Τσάμη

Πρωταγωνιστούν:

Λένα Παπαληγούρα | Ιφιγένεια

Μιχάλης Σαράντης | Ορέστης

Νίκος Ψαρράς | Θόας

Πυγμαλίων Δαδακαρίδης | Αγγελιοφόρος

Προμηθέας Αλειφερόπουλος | Πυλάδης

Κίττυ Παϊταζόγλου | Κορυφαία Χορού

και η Χάρις Αλεξίου στον ρόλο της Αθηνάς

12/07 Βύρωνας,14/7 Πετρούπολη, 15/7 Bεάκειο, 17/7 & 18/7 Παπάγου, 20/7 & 21/7 Πάτρα, 22/7 Ιωάννινα, 23/7 Πρέβεζα, 24/7 Αίγιο, 28/7 Σπάρτη, 29/7 Φλόκα, 30/7 Ήλιδα, 9/8 & 10/8 Hράκλειο, 11/8 Pέθυμνο, 12/8 Χανιά, 16/8 Δελφοί, 17/8 Bόλος, 18/8 Δίον, 19/8 Μουδανιά, 20/8 & 21/8 Φίλιπποι, 23/8 Αλεξανδρούπολη, 24/8 Κιλκίς, 25/8 Γιαννιτσά, 26/8 Έδεσσα, 29/8 & 30/8 & 31/8 Θεσσαλονίκη (Δάσους), 1/9 Λάρισα, 2/9 Θήβα, 4/9 Ηλιουπολη, 10/9 & 11/9 Ρόδος, 13/9 & 14/9 Κατράκειο

__________

ΕΙΔΑΤΕ ΤΗΝ ΠΑΡΑΣΤΑΣΗ; ΠΕΙΤΕ ΜΑΣ ΤΗ ΔΙΚΗ ΣΑΣ ΓΝΩΜΗ

Η LiFO ευχαρίστως φιλοξενεί σχόλια των αναγνωστών της, δεν επιτρέπονται ωστόσο προσωπικές επιθέσεις, αναπόδεικτοι ή συκοφαντικοί ισχυρισμοί ούτε γλώσσα που προάγει το μίσος και τον ρατσισμό. ― Τα σχόλια είναι ανοιχτά στο κάτω μέρος της σελίδας."|Κριτικη
Έξτρα παράσταση για τους Όρνιθες του Άρη Μπινιάρη αυτήν την Κυριακή 29 Σεπτεμβρίου στο Δημοτικό Θέατρο Λυκαβηττού.txt|"Έξτρα παράσταση για τους Όρνιθες του Άρη Μπινιάρη αυτήν την Κυριακή 29 Σεπτεμβρίου στο Δημοτικό Θέατρο Λυκαβηττού

Μετά από την αποθέωση και τα συνεχόμενα sold out στην Επίδαυρο και σε θέατρα της Αττικής και όλης της Ελλάδας, οι «Ορνιθες» του Άρη Μπινιάρη, το «βάπτισμα» του Άρη Μπινιάρη στην αρχαία κωμωδία, θα πετάξουν μία ακόμα φορά, σε μια έξτρα παράσταση την Κυριακή 29 Σεπτεμβρίου στο Δημοτικό Θέατρο Λυκαβηττού.

Μια τελευταία ευκαιρία να απολαύσει το κοινό της Αττικής το οικουμενικό ποίημα του Αριστοφάνη με την αληθινή και ουσιώδη θεματική: την αναζήτηση μιας καινούριας αρχής, έξω από την ανθρώπινη κοινωνία, μακριά από τον κορεσμό, την παρακμή και τη διαφθορά.

Με καλλιτεχνικούς του συνοδοιπόρους τους Έλενα Τριανταφυλλοπούλου (δραματουργική επεξεργασία-διασκευή), Πάρι Μέξη (σκηνικά-κοστούμια), Αλέξανδρο Δράκο Κτιστάκη (μουσική σύνθεση), Αλέξανδρο Βαρδαξόγλου (κινησιολογία), Βαγγέλη Μούντριχα (σχεδιασμό φωτισμών) κ.ά., ο Άρης Μπινιάρης παρέδωσε μια σύγχρονη διασκευή της διαχρονικής αριστοφανικής κωμωδίας τοποθετώντας στο επίκεντρο την ανθρώπινη κατάσταση, τη μεταμόρφωση και την αποκατάσταση μιας κοσμικής δικαιοσύνης.

Ο Οδυσσέας Παπασπηλιόπουλος και ο Γιώργος Χρυσοστόμου στους ρόλους του Πισθέταιρου και του Ευελπίδη, μαζί με μία πλειάδα εξαιρετικών ηθοποιών: Αλέξανδρο Βαρδαξόγλου, Στέλιο Ιακωβίδη, Θανάση Ισιδώρου, Τάσο Κορκό, Κώστα Κορωναίο, Σοφία Κουλέρα, Αυγουστίνο Κούμουλο, Μαρία Κυρώζη, Ερρίκο Μηλιάρη, Μάριο Παναγιώτου, Κώστα Phoenix, Κυριάκο Σαλή, Αλεξία Σαπρανίδου, Κωνσταντίνα Τάκαλου, Ειρήνη Τσέλλου ιδρύουν τη δική τους ιδανική πολιτεία στους αιθέρες μακριά από τους ανθρώπους.

Η υπόθεση του έργου

Δυο φίλοι, ο Πισθέταιρος και ο Ευελπίδης, απογοητευμένοι από τις συνθήκες ζωής στην πόλη τους, αναζητούν έναν νέο τόπο όπου θα μπορέσουν να ζήσουν με ηρεμία και χαρά. Η επαφή τους με τον κόσμο των πουλιών θα τους δώσει την ιδέα να ιδρύσουν μια καινούργια πολιτεία στους αιθέρες, μεταξύ γης και ουρανού.

Ενώ το χτίσιμο της πόλης βρίσκεται σε εξέλιξη, καταφθάνουν απρόσκλητοι επισκέπτες από τον κόσμο των ανθρώπων, διεκδικώντας αυθαίρετα εξουσίες και προνόμια, ενώ παράλληλα απεσταλμένοι των θεών του Ολύμπου διαμαρτύρονται θορυβημένοι για την αμφισβήτηση της θεϊκής κυριαρχίας καθώς η νέα πόλη εμποδίζει τους καπνούς από τις θυσίες να φτάσουν στον ουρανό.

Θα καταφέρουν ο Πεισθέταιρος και ο Ευελπίδης, με τη συμβολή των πουλιών, να ολοκληρώσουν το χτίσιμο της Νεφελοκοκκυγίας; Πόσο εύκολο θα είναι να πραγματώσουν τη δική τους ουτοπία;

Η σκηνοθεσία του Άρη Μπινιάρη αξιοποιεί το στοιχείο της τελετουργίας με στόχο να αναδειχθούν οι αλληγορικές προεκτάσεις του αριστοφανικού έργου, ενώ η μουσική και η κίνηση τοποθετούν στο επίκεντρο της παράστασης την ανθρώπινη κατάσταση, τη μεταμόρφωση και την αποκατάσταση μιας κοσμικής δικαιοσύνης.

Με τον ανθρώπινο πολιτισμό να έχει φτάσει σε μια οριακή στιγμή, το πέταγμα των πουλιών μοιάζει με μια τελετή μύησης και επανασύνδεσης του ανθρώπου με τον φυσικό κόσμο και με την πρωτόγνωρη δύναμη που προκύπτει από αυτή τη σχέση.

Παίζουν:

Πισθέταιρος: Οδυσσέας Παπασπηλιόπουλος

Ευελπίδης: Γιώργος Χρυσοστόμου

Έποπας: Κώστας Κορωναίος

Χρησμολόγος-Προμηθέας: Στέλιος Ιακωβίδης

Ποιήτρια-Ίρις: Κωνσταντίνα Τάκαλου

Μέτων-Ηρακλής: Ερρίκος Μηλιάρης

Επίτροπος-Ποσειδώνας: Μάριος Παναγιώτου

Συκοφάντης: Θανάσης Ισιδώρου

Χορός: Αλέξανδρος Βαρδαξόγλου, Θανάσης Ισιδώρου, Τάσος Κορκός, Σοφία Κουλέρα, Αυγουστίνος Κούμουλος, Μαρία Κυρώζη, Κώστας Phoenix, Κυριάκος Σαλής, Αλεξία Σαπρανίδου, Ειρήνη Τσέλλου

Τελευταίοι Σταθμοί περιοδείας

Κυριακή 29 Σεπτεμβρίου | Δημοτικό Θέατρο Λυκαβηττού

Δευτέρα 30 Σεπτεμβρίου | Δημοτικό Θέατρο Λυκαβηττού - SOLD OUT

Προπώληση Εισιτηρίων για την περιοδεία:"|Κριτικη
Έτσι είναι η ζωή στην Κυψέλη - Η σουρεάλ οδός Νάξου.txt|"Έτσι είναι η ζωή στην Κυψέλη - Η σουρεάλ οδός Νάξου

Τρεις είναι οι κατηγορίες των ανθρώπων που ζουν στο κέντρο της Αθήνας: εκείνοι που εξαναγκάστηκαν μην έχοντας άλλη επιλογή, εκείνοι που το θέλησαν, το ονειρεύτηκαν και το πέτυχαν (αδιαφορώντας για σπίτια πλησίον θάλασσας ή/και βουνού) και εκείνοι που, το θέλησαν δεν το θέλησαν, δεν μπορούσαν να κάνουν και αλλιώς.

Γιατί, ίσως, εκεί είναι οι ρίζες τους. Το σπίτι κάποιου πατέρα ή γιαγιάς. Η ζωή τους που ξεκίνησε πριν από αυτούς, γι’ αυτούς.

Ζώντας στην Κυψέλη

Την Κυψέλη δεν έχω ιδέα γιατί την επέλεξα. Η αλήθεια είναι ότι τα Εξάρχεια έγιναν παράλογα ακριβά και, αφήνοντας το φοιτητικό σπίτι στην Αραχώβης, στη Νεάπολη έβρισκα σπίτια που θα μπορούσα να νοικιάσω μόνο αν έκανα άλλες δύο δουλειές ή αν έχανα δέκα πόντους ύψος και στριμωχνόμουν σε καμιά σοφίτα.

Η Κυψέλη είναι ένα αναρριχητικό φυτό πάνω στον βρώμικο τοίχο της Αθήνας. Απλωμένη, εδραιωμένη, παλιά και, ολοένα, καινούργια. Νέα φυλλαράκια στις άκρες των κλαδιών, μα από κάτω οι ρίζες γερές.

Δεν αντέχεται να ζεις στην Κυψέλη. Είναι τόσο όμορφα και τόσο άσχημα, συγχρόνως. Αβάσταχτα υπέροχη η ζωή στην Κυψέλη και σας το λέω ωμά και ατόφια, μην φετιχοποιώντας τίποτα. Τριάντα έφτασα, μου πέρασε η καψούρα της αθλιότητας που βαπτίζεται ομορφιά, επειδή είναι αυθεντική και ατόφια.

Βλέπεις όλα εκείνα τα δέντρα στην Κυψέλη. Τα μικρά πάρκα, σαν ξαφνιασμένα «αχ», μέσα στο πουθενά των συμβολών που κάνουν οι ημιφωτισμένοι δρόμοι. Τα πρωινά, ψάθινα καλάθια να λικνίζονται σε λογής λογής χέρια. Ένα σωρό λαϊκές αγορές και «η ζωή μας είναι άσκοπα λαχανικά».

Η γειτνίαση με το ξεψυχισμένο Γαλάτσι και με τα καλτ Πατήσια, γεγονός οριστικό και, ενίοτε, με σημασία.

Η Μεγίστη Οδός της πόλης: η Πατησίων.

Μες στις γειτονιές, ενσαρκώσεις της Βαβέλ σε κάθε γωνία. Ρετρό αθωότητες πάνω στις παλιές επιγραφές με τηλέφωνα από «010», μαύρες μάνες με τα μωρά δεμένα πάνω τους, σκυλιά, σκυλιά, σκυλιά σε ατέλειωτες βόλτες, παχείς τηλέγραφοι στα στενά μπαλκόνια, γέροι με λευκές φανέλες, γλώσσες από τα βάθη της Ανατολής και της Αφρικής, τζανκ φουντ, φραπές με γάλα σκέτος, μηχανάκια με πειραγμένη εξάτμιση, μοδάτα ανθοπωλεία με παράξενα φυτά, καινούργια καφέ που ακκίζονται και καμώνονται τα βορειοευρωπαϊκά, εγώ.

Εγώ μέσα σε όλα αυτά, εγώ ντυμένη με κοντή φούστα και τακούνι, μια από τις εκατοντάδες Παναγίες της Πατησίων, Παναγίες αλλόγλωσσες, αλλόθρησκες, ωραίες. Μυρίζει γιασεμί από κάποιες μάντρες, μυρίζει γατίλα, μυρίζει ανθρώπινο σώμα. Έχει φασαρία και, κάποτε, απόκοσμη σιωπή που σε κάνει να ανησυχείς. Ο λόφος Ελικώνος από το μπαλκόνι μου, οι ηλικιωμένοι γείτονες με τις εφημερίδες και τα ψώνια ρουτίνας.

Κοντά μας, η Αγίας Ζώνης, η πιο όμορφη οδός του κόσμου όλου με το μανάβικο, το βιβλιοπωλείο, το κουρείο, το μπαράκι, τον φούρνο, το επισκευαστήριο, τα πάντα όλα της. Κάθονται θλιμμένοι οι άνθρωποι στα παγκάκια. Παρέες Αλβανών μαστόρων με μπίρες, ζευγάρια νεαρών φοιτητών που απολαμβάνουν το κινούμενο σινεμά της πόλης, μικρά παιδιά με τους γονείς και τους παππούδες τους, καρότσια, λουριά, τσάντες, παραζάλη.

Μια πλούσια φτώχεια. Μια παρακμή γεμάτη έμπνευση. Μια μοσχοβολιά που ζέχνει. Προσπαθήστε να με νιώσετε. Ένας ρόγχος.

Δεν μου καίγεται καρφί για τα νεόκοπα χίπστερ μαγαζιά με λινάτσες και βιολογικά τσάγια-έχει και τέτοια. Εμένα τα μάτια μου και την καρδιά μου σκλαβώνουν όλα εκείνα που χτίστηκαν με προορισμό να ερημώσουν. Ξεφτισμένες μαρκίζες, άδειες βιτρίνες, σκόνη, τρόπον τινά, τρόμος.

Κι άνθρωποι τέτοιοι με σκλαβώνουν. Ακριβώς τέτοιοι. Καταδικασμένοι να χάσουν τα δόντια τους, να λάμπουν μες στο άδειο τους, να ακυρώνουν την παρακμή τους με την αιώνια λάμψη του κλασικού.

Ας πούμε…η Οδός Νάξου

Λίγο να ξέρετε από κέντρο, θα έχετε υπόψη ότι όλα τα ελληνικά νησιά βρίσκονται σε φθηνότερη και πιο ευκολοπροσβάσιμη εκδοχή στην Κυψέλη. Θέλετε Πάρο, Νάξο, Σπέτσες και Ύδρα; Εδώ είμαστε. Μια βόλτα στα στενά με τις μπουκαμβίλιες και τα γερασμένα νιάτα θα σας ταξιδέψει σε άλλους τόπους κι εποχές.

Η οδός Νάξου έχει κάτι το σουρεάλ. Πρωταγωνίστησε πριν ένα χρόνο σε μια φριχτή είδηση: απόπειρα βιασμού από μεσήλικα σε ανήλικο κορίτσι. Σε ένα διαμέρισμα της οδού Νάξου. Κάθε φορά που κοιτάζω τα διαμερίσματα των πόλεων, σκέφτομαι ποιοι δολοφόνοι, ποιοι άγιοι και ποιοι υπέροχοι-απαίσιοι τύποι αναπαύονται πίσω από τα παράθυρα. Σκέφτομαι αν πλακώνονται στο ξύλο, αν παραβράζουν τις φακές και αν προτιμούν να διαβάζουν βιβλία στο γραφείο ή τον καναπέ τους.

Αλλά τώρα είναι τέλη Αυγούστου 2021, καλοκαίρι θεόπικρο, κακή ελιά. Και είναι απόγευμα και πάω στο Σινέ Λιλά, εκεί όπου, λέει, γενιές και γενιές, κανόνιζαν ρομαντικά ραντεβουδάκια.

Νιώθω πως περπατάω μόνη. Ανεβαίνω τη Νάξου από τα χαμηλά της από το ύψος της Πόρου και δεν την προχωράω πέρα από το Λιλά.

Αυτό της όμως το 15λεπτο κομμάτι, αρκεί για να μου την συστήσει.

Για να με κάνει να την χωρέσω μέσα μου. Μα τι μου αρέσει σε αυτό το ετερόκλητο χάος; Σε αυτή την οσμή της μοναξιάς και της ένδειας; Κάνω σχεδόν παρκούρ. Στα στενά πεζοδρόμια στάζουν θρασύτατα τα ερκοντίσιον που δροσίζουν τους λιωμένους από την ζέστη ενοίκους. Στον δρόμο, πετάγονται ποδήλατα και μηχανάκια ή καμιά τεμπέλα γάτα που ξύπνησε ξαφνικά.

Καταλαβαίνεις τα ελληνικά μπαλκόνια, καταλαβαίνεις την «πληγή» που έχει ανοίξει στο κέντρο της πόλης τα τελευταία τριάντα χρόνια. Οι ξένοι, στην πλειοψηφία τους, είναι, όπως και οι ντόπιοι ακίνδυνοι. Αν ήταν οι περισσότεροι από όλους εμάς τα καθάρματα, θα είχαμε μια φυλακή για κάθε δρόμο. Τα κρίματά μας δεν είναι νομικά ενδιαφέροντα, συνήθως.

Οι ξένοι, επίσης, δεν αλλοίωσαν κανένα τοπικό χρώμα. Ούτε έδιωξαν τους Έλληνες από τα σπίτια τους. Οι ίδιοι οι Έληνες άφησαν το κέντρο της πόλης, τις γειτονιές και τα στέκια τους.

Και νέοι ένοικοι κόπιασαν και, με τον ιδρώτα τους, ψευτορίζωσαν. Η Κυψέλη, μου λένε οι ταξιτζήδες που με γυρίζουν νύχτα, χάλασε, παλιά ήταν χάρμα και…

Τους απαντώ πως ομορφαίνει τώρα με άλλο τρόπο, με άλλη κλίση.

Τώρα την αγαπούν και την φροντίζουν και την κακοποιούν και της ζητούν συγχώρεση άλλοι και άλλες. Εμείς οι τρελοί, απάτριδες, άφραγκοι νέοι που, ίσως, (νομίζουμε πως) είμαστε καλλιτέχνες και που δεν πρόκειται να αγοράσουμε δικό μας σπίτι και όλο νοικιάζουμε κι αλλού, αναλόγως με την φάση της ζωής μας. Οι φτωχοί ξένοι, η εργατιά που μυρίζει κάρι και κρεμμύδι, οι καλλονές μαύρες με τα μαγαζιά που πουλούν περούκες και φτιάχνουν τζίβες, οι Πακιστανοί που σας ενοχλούν στην βραδινή σας έξοδο, προσπαθώντας να σας πουλούσαν τριαντάφυλλα από τα νεκροταφεία.

Ο Βατόπουλος γράφει για τα σπίτια των γειτονιών αυτών: «Καπνισμένες από το καυσαέριο και τον χρόνο πολυκατοικίες 50, 60 και 70 χρόνων, κάποιες νεώτερες, και ανάμεσα τα παλιά σπίτια του Μεσοπολέμου, μονώροφα, διώροφα και λίγα τριώροφα σε όλη εκείνη τη βεντάλια της αισθητικής ευρυχωρίας και του μορφολογικού πειραματισμού».

Όπως η βεντάλια των σπιτιών μας, έτσι και η δική μας. Πολλά τα εξωτικά πουλιά που βοσκάμε τα ψίχουλα της Κυψέλης. Όλων των χρωμάτων, των θρησκειών, των πεποιθήσεων, των γούστων.

Δεν έχετε ιδέα πόσο μια χαρά τα καταφέρνουμε να συγκατοικήσουμε όλοι εμείς.

Θα θέλαμε, καμιά φορά, να πλησιάσουμε κάπως περισσότερο ο ένας τον άλλο. Η γλώσσα είναι ένα χάσμα. Η κουλτούρα μας, επίσης.

Όμως, άλλα πιο σημαντικά νικούν ή αγνοούν τα χάσματα.

Όλη η Ελλάδα, όλη η Αθήνα είναι σουρεάλ.

Και αυτό είναι το έσχατο αισθητικό άλλοθι που επιτρέπει στους τελευταίους τους πιστούς να ματώνουν τα γόνατά τους για δαύτες.

Ανοργανωσιά, βρώμα, ξεσκισμένες αφίσες. Το τοπίο αντικατοπτρίζει το μέσα μας: ξεχειλίζουμε από οργή, ύστερα παραιτούμαστε, μετά πενθούμε και τραβάμε τα μαλλιά μας, έπειτα το ρίχνουμε στο γλεντοκόπι και ξανά από την αρχή. Μην βιαστείτε να κρίνετε αυτή την προσέγγιση ως απλοϊκή. Η εμμονή μας με την ανάλυση στα πάντα, με την παράθεση όλων των διαφορετικών απόψεων πάνω στο κάθε τι, το οτιδήποτε τι, είναι επίσης πολύ «ελληνική». Όσο εμείς αναλύουμε, κάποιοι άλλοι βρίσκουν λύσεις.

Κι εγώ κάθομαι σαν τον χάνο και κοιτάζω από το βάθρο της όποιας υπεροχής (;) μου την φτωχογειτονίτσα και κοροϊδεύω τον εαυτό μου ότι ανήκω εκεί, ότι είμαι κομμάτι της. Φωτογραφίζω ως εξωγήινος που κατέβηκε από άλλον πλανήτη. Κανείς δεν μου δίνει σημασία, μόνο μια γριά με φλοράλ φουστάνι, καθισμένη σε ένα πεζούλι.

Με κοιτά και χαμογελά. Η τέλεια λήψη. Αλλά δεν το κάνω.

Τι φωτογραφίζω ακριβώς; Τι με γοητεύει; Ίσως η συνύπαρξη μέσα σε ελάχιστα βήματα μιας ερημωμμένης κατάληψης, μιας φροντισμένης θεατρικής σκηνής, ενός θερινού σινεμά, με την Οικοκυρική Βιοτεχνική Επαγγελματική Σχολή από το 1938, με μια πιτσαρία με ζυμάρι-που-ξέρω-πόσο-λαδερά-νόστιμο-είναι, με ένα γιγάντιο λούτρινο πίσω από μια βιτρίνα να με ραγίζει, με καλοβαλμένες μονοκατοικίες και με θλιβερά διαμερίσματα που αν ακουμπήσει το αυτί σου στους τοιχους θα ακούσεις τα χνώτα των ανθρώπων τους.

Ίσως πάλι το απορημένο βλέμμα, μες στο κεφάλι μου, των γονιών μου που τους άφησα πίσω, στο Μοσχάτο τους, που ποτέ δεν έγινε ακριβώς «μου».

«Σ’ αρέσει εδώ πέρα, παιδάκι μου;»

Εγώ χαμόγελο.

Η οδός Νάξου βογγά, τραγουδά, είναι μια βρώμικη, ερωτευμένη γυναίκα.

Όταν επιστρέφω από το σινεμά και την ανεβαίνω προς τα πίσω, έχει πέσει ο ήλιος και τα πρώτα καροτσάκια έχουν βγει παγανιά. Από κάποιο μπαλκόνι, ακούγεται η φωνή του Μάλαμα και πόσο ταιριάζει. Ένας παππούς κάθεται πλάι στην ελληνική του σημαία στο μπαλκόνι και κοιτά κάτω. Με κοιτά.

Ένα μικρό αγόρι τρέχει ενθουσιασμένο, κάποια νέα έχει να ανακοινώσει στη μάνα του που το περιμένει στην απέναντι γωνία. Νιώθω πως βρίσκομαι στα σπάργανα της ζωής, σαν σε βυθό, που το φως κι ο ήχος φτάνουν με αλλοίωση, που μια άλλη πραγματικότητα ανασαίνει κι απλώνεται.

Δεν έχω καμία παιδική μνήμη, κανένα βίωμα από εδώ. Δεν έχω καμία επίσημη νομιμοποίηση να αγαπώ μαυλισμένη τα μέσα φύλλα της Αθήνας, τα κατουρημένα από τους ανθρώπους και τα χεσμένα από τα περιστέρια.

Κι όμως, το κάνω.

Καλύτερα: δεν μπορώ να μην δεν το κάνω.

Το περπάτημά μου, το βλέμμα μου, η μνήμη του κινητού μου, τα σημειωματάριά μου, τα κλεμμένα φιλιά μου. Στην Αθήνα, την σιχαμένη. Βαθιά της, Εξάρχεια, Κυψέλη. Πιο βαθιά, πεθαίνεις. Πιο σφιχτά, πιο «ένα με» πεθαίνεις."|Κριτικη
Αμοργός Δραστήρια όλο το χρόνο.txt|"Αμοργός: Δραστήρια όλο το χρόνο

Περιηγούμαστε την ωραία Κυκλαδίτισσα με τη μακρόστενη σιλουέτα εκτός σεζόν, γνωρίζουμε τους ανθρώπους της και απολαμβάνουμε την ανοιξιάτικη εικόνα της. Συγχρόνως παρακολουθούμε τις εργασίες του 12ου Διεθνούς Συνεδρίου Αειφόρου Τουριστικής Ανάπτυξης, όπου συμμετέχουν επαγγελματίες απ’ όλο τον κόσμο.

Είναι βράδυ, βρισκόμαστε σε ένα μισογεμάτο πούλμαν και γυρίζουμε στο ξενοδοχείο έπειτα από ένα δείπνο σε ταβέρνα. Η ομάδα μας μόνο ομοιογενής δεν είναι: έχουμε έναν Ολλανδό πανεπιστημιακό με ειδίκευση στη δημοσιογραφία πολυμέσων, ένα ντουέτο Φινλανδών (δημοσιογράφος-φωτογράφος), ένα ζευγάρι Ιταλών, τρεις Ρωσίδες τραγουδίστριες παραδοσιακής μουσικής, μια καθηγήτρια του Πανεπιστημίου Αιγαίου, έναν Ισπανό ντοκιμαντερίστα με τη σύντροφό του, έναν Βρετανό δημοσιογράφο που ζει στην Αμερική, έχει γυρίσει όλο τον κόσμο και έχει την ικανότητα να συνεννοείται με τον καθένα στη γλώσσα του.

Ολοι μας έχουμε έρθει στην Αμοργό με αφορμή το Υπέρια 2014, δηλαδή το 12ο Διεθνές Συνέδριο Αειφόρου Τουριστικής Ανάπτυξης, που συνδιοργανώνεται από τον Πολιτιστικό Σύλλογο Θολαρίων και το ξενοδοχείο Aegialis Hotel & Spa, στο πλαίσιο του οποίου πραγματοποιείται και το 5ο Διεθνές Φεστιβάλ Τουριστικών Ταινιών Μικρού Μήκους Aμοργού. Το συνέδριο διαρκεί τέσσερις ημέρες και οι ομιλίες περιστρέφονται γύρω από πολλά θέματα, όπως για παράδειγμα η επιρροή που έχει ο παραθαλάσσιος τουρισμός στη νησιωτική κοινωνία και οικονομία ή το πόσο σημαντικά είναι τα φεστιβάλ τουριστικών ταινιών. Η πιο δυναμική ομιλία απ’ όλες είναι του οδηγού φύσης Lonais Jaillais, ενός νεαρού Γάλλου που ζει μόνιμα στην Αμοργό. Το θέμα του είναι «Επιστροφή στη φύση: προοπτικές και προτάσεις για το νησί». Η δε ένταση που προκάλεσε η τοποθέτησή του σε μέρος του ακροατηρίου είναι καλό δείγμα για να καταλάβεις πότε ένα θέμα… «πονάει». Απ’ ό,τι φαίνεται, το τι τουρισμό θέλουμε, πόσο ήπιο ή μαζικό, ποιο είναι το περιβαλλοντικό ρίσκο που είμαστε διατεθειμένοι να πάρουμε (και αν τελικά είναι ρίσκο ή προκατάληψη), όλα αυτά είναι ερωτήματα στα οποία ακόμα δεν έχουμε απαντήσει. Οσο για την πιο συγκινητική κουβέντα του συνεδρίου, αυτή έρχεται από την Adriana Pavin, δημοσιογράφο από το Μιλάνο, η οποία προτρέπει τους παρευρισκομένους να στηρίξουν τον τόπο που επισκέφτηκαν μιλώντας για την ομορφιά του (ο τίτλος της ομιλίας της είναι ενδεικτικός: «Είμαστε όλοι Ελληνες»).

Εκτός από τις ομιλίες, μεγάλο μέρος του συνεδρίου καλύπτει και το Φεστιβάλ Ταινιών Μικρού Μήκους, στο οποίο παρακολουθούμε καθημερινά ταινίες και τουριστικά σποτ, για τον βιώσιμο τουρισμό του Μεξικού («Sustainable tourism in Mexico», σε σκην. Rob Holmes), την πολύχρωμη προσωπικότητα της Ινδίας («Incredible India», σε σκην. Prakash R. Varma), τα extreme sports στη Γροιλανδία («Biking on the Greenlandic Ice Cap», σε σκην. Humbi Entress), τις άγνωστες πλευρές της Κρήτης («Crete: all the world on one island», σε σκην. Theo Papadoulakis). Οι περισσότερες προβολές γίνονται στο ξενοδοχείο, πλην ορισμένων που πραγματοποιούνται στην ντόπια Κινηματογραφική Λέσχη, στον Βρούτση, τη μεγαλύτερη «ανακάλυψη» που έκρυβε αυτό το ταξίδι στην Αμοργό. Φανταστείτε ένα παλιό δημοτικό σχολείο ανάμεσα στις λαγκαδιές, ένα δωματιάκι που εξωτερικά έχει κρατήσει την απλή όψη ενός κτιρίου αγροτικού τοπίου, μέσα είναι ντυμένο με μπορντό και μπλε-τουαρέγκ κουρτίνες και στο βάθος έχει μια τετραγωνισμένη οθόνη που φιλοξενεί από φεστιβάλ μέχρι «Τα μπλουζ της Παλαιστίνης». Οπως μου λέει ένας εκ των υπευθύνων, η λέσχη λειτουργεί περισσότερο σε τοπικό επίπεδο, στόμα με στόμα, από ανθρώπους που κλέβουν χρόνο από τις δουλειές τους για να ασχοληθούν.

Κάπως έτσι, ανάμεσα σε ταινίες, ομιλίες και ξεναγήσεις, περνάει το τετραήμερο του συνεδρίου στην Αμοργό. Είδαμε πολλά σε αυτό το ταξίδι, υπάρχει όμως μια σκηνή που δύσκολα θα ξεχάσω: βρισκόμαστε σε ένα παραδοσιακό σιδηρουργείο, στριμωγμένα 15 – 20 άτομα, και παρακολουθούμε τον σιδηρουργό, έναν εύσωμο νέο άντρα με καστανή γενειάδα, να δουλεύει ένα κομμάτι σίδερο, να το βάζει στη φωτιά για να πυρώσει και μετά να το χτυπάει. Ιδρώνει, μετακινείται, βάζει όλη την εσωτερική και εξωτερική του δύναμη και σιγά-σιγά το κομμάτι που έχει στα χέρια του αλλάζει σχήμα, λυγίζει, παύει να είναι μια άκαμπτη σιδεριά και μετατρέπεται σε μεταλλικό χειροτέχνημα. Κοιτάζουμε έναν άνθρωπο με μοναδικά μέσα το σφυρί και τη φωτιά να παράγει πολιτισμό – όλοι οι θεατές είμαστε ενθουσιασμένοι, υπάρχει όμως ένας που έχει ξετρελαθεί. Είναι ένας Γάλλος φωτογράφος που έχει έρθει στην Αμοργό με την κόρη του, τη γυναίκα του και το λίγων εβδομάδων βρέφος τους. Στέκεται μπροστά στον σιδηρουργό, σε απόσταση μισού μέτρου από το πυρωμένο σίδερο, για να πετύχει την τέλεια λήψη, και έχει δεμένο ένα γαλάζιο πανί στον ώμο του, μέσα στο οποίο κοιμάται το μωρό.

Η εικόνα αυτών των δύο ανθρώπων μαζί, του παραδοσιακού Ελληνα τεχνίτη σε ώρα σκληρής εργασίας και του νεωτεριστή Γάλλου με το μωρό στον ώμο που τον παρατηρεί με θαυμασμό, περικλείει όλα όσα μου φαίνεται ότι είναι η Αμοργός: ένα νησί υπερτοπικό, που είναι περισσότερο διεθνές απ’ ό,τι ελληνικό, ένα γεωγραφικό σημείο του παγκόσμιου χάρτη όπου το ντόπιο συναντιέται και συμπορεύεται, χέρι-χέρι, με το ξένο. Δεν είναι τυχαίο ότι το συνέδριο που παρακολουθήσαμε, με φιλοξενουμένους απ’ όλο τον κόσμο, έριξε άγκυρα εδώ.

Αμοργός για αρχάριους

Για τους πρωτάρηδες η Αμοργός έχει να δείξει πολλά και εντυπωσιακά, όπως τον Πύργο Αγίας Τριάδας ή Πύργο του Βασίλη (4ος αι. π.Χ. κατά προσέγγιση) στην περιφέρεια της αρχαίας πόλης της Αρκεσίνης, τα ερείπια της αρχαίας Μινώας, μιας από τις τρεις αρχαίες πόλεις της Αμοργού, που απέχουν 3 χλμ. από το λιμάνι των Καταπόλων, αλλά και το Αρχαιολογικό Μουσείο της Χώρας, που στεγάζεται στον πολύ όμορφο βενετσιάνικο Πύργο του Γαβρά. Μεγάλο ενδιαφέρον παρουσιάζει η Mονή του Αγίου Γεωργίου του Βαλσαμίτη, που οικοδομήθηκε πάνω σε αρχαίο υδρομαντείο (το οποίο -επισήμως τουλάχιστον- σταμάτησε να λειτουργεί τη δεκαετία του ’60), και φυσικά η Μονή της Χοζοβιώτισσας, ένα από τα διασημότερα μοναστήρια του Αιγαίου και σήμα κατατεθέν της Αμοργού: ιδρύθηκε το 1088 από τον Bυζαντινό αυτοκράτορα Αλέξιο Κομνηνό και αξίζει πραγματικά το λαχάνιασμα που απαιτείται για να φτάσει κανείς μέχρι την είσοδο και να μπει στο εσωτερικό αυτής της λεπτοκαμωμένης λευκής μονής, που είναι ένα με τα βράχια.

Κατά τα άλλα, αξίζει να ανακαλύψετε τη γοητευτική Κυκλαδίτισσα απ’ άκρη σ’ άκρη: από την Αιγιάλη έως τα Κατάπολα και τη Χώρα, μία από τις ωραιότερες των Κυκλάδων. Να βολτάρετε στα γραφικά χωριά Λαγκάδα και Θολάρια του βόρειου τμήματος και να χαλαρώσετε στην Κολοφάνα της λιγότερο προβεβλημένης και τουριστικής Κάτω Μεριάς. Αν σας αρέσουν τα πανηγύρια, σημειώστε αυτό της Αγίας Παρασκευής στις 26 Ιουλίου και της Παναγίας Επανωχωριανής τον Δεκαπενταύγουστο, για να δοκιμάσετε γεύσεις όπως πατατάτο, ξιδάτο και ζυμωτό ψωμί. Παραλίες στο νησί υπάρχουν αρκετές, όπως η μεγάλη παραλία της Αιγιάλης, αλλά και οι Μικρή Βλυχάδα, Λεβρωσσός, Αγία Αννα (διάσημη από την ταινία «Απέραντο γαλάζιο» του Λικ Μπεσόν), Μούρος, Αμμούδι, Παραδείσια, Αγιος Παύλος – από εδώ οι δυνατοί κολυμβητές μπορούν να περάσουν απέναντι, στο μικρό νησάκι Νικουριά (για τους υπολοίπους τα καλοκαίρια μπαίνει καΐκι).

Με μεράκι και ωραίες ιδέες

Βιολογικά Κατάπολα

Κάνουμε μια βόλτα στο περιβόλι· ανάμεσα στις λεμονιές βλέπουμε το μαγκανοπήγαδο, το θρυμματιστή για το κομπόστ, το κοτέτσι με τις κότες που έχουν αφήσει μισοτελειωμένες δύο-τρεις κολοκύθες και δοκιμάζουμε το πιο ασυνήθιστο έδεσμα που μας έχουν κεράσει ποτέ, ας πούμε κάτι σαν «σοκολατάκι του περιβολιού»: ένα ωμό κουκί. Βρισκόμαστε στα Κατάπολα, στο κτήμα του Νώντα Γαβαλά, ενός πρώην δικηγόρου που παράτησε τα νομικά για να γίνει οικοκαλλιεργητής. Ηρθε στην Αμοργό το 1992, μια εποχή που, απ’ ό,τι λέει, δεν υπήρχε ίχνος βιολογικής καλλιέργειας στο νησί, και σκέφτηκε ότι από το να φυτεύει οργανικά αγγούρια ή οργανικές ντομάτες και ο καταναλωτής να τα τρώει μαζί με προϊόντα που είναι συμβατικά, καλύτερα να παράγει ολόκληρη την οργανική σαλάτα. Στο κτήμα του, έκτασης 40 στρεμμάτων, θα βρείτε βιολογικά μαρούλια, παντζάρια, σπανάκι, κρεμμύδια, σκόρδο, κουκιά, πατάτες, ντομάτες, μελιτζάνες, πιπεριές, καρπούζια, ρεβίθια, φάβα, μπάμιες, γλυκές κολοκύθες, μαζί με αποξηραμένες μπανάνες, καυτερές πιπεριές τουρσί κ.ά. – τα οποία μπορείτε να αγοράσετε απευθείας από εκεί, σε κόστος που δεν περιλαμβάνει μεσάζοντες. Ζητήστε του να σας κάνει μια βόλτα και να σας μιλήσει για τις καλλιέργειές του· πρόκειται για μια ενδιαφέρουσα περίπτωση αγρότη που επέστρεψε στα πάτρια εδάφη και ασχολήθηκε με την πρωτογενή παραγωγή, σε μια εποχή που αυτό ήταν η εξαίρεση που επιβεβαίωνε τον κανόνα. > «Amorgos Organic, Βιολογικά Προϊόντα Νώντας», Τ/22850-72.056, 6945-793.928.

Τα ιάματα της Λαγκάδας"|Κριτικη
Ανθρωπολογία και τέχνη.txt|"Ανθρωπολογία και τέχνη

 Ο τίτλος εκφράζει ακριβώς την ουσία της κεντρικής διέπουσας γραμμής αυτής της συλλογικής δουλειάς με τις πολλές επί μέρους συμβολές. Εδώ βέβαια ο όρος «Ανθρωπολογία» δε νοείται ως «Κοινωνική Ανθρωπολογία», δηλαδή με το ειδικό περιεχόμενο αυτής της επιμέρους κοινωνικής επιστήμης...

ΤΟΥ ΦΙΛΙΠΠΟΥ ΝΙΚΟΛΟΠΟΥΛΟΥ

ΒΑΣΙΛΗΣ ΦΙΟΡΕΒΑΝΤΕΣ (επιμέλεια), Προς τη Νέα Ανθρωπολογία - Κριτική της Τέχνης - Κριτική της Παγκοσμιοποίησης, εκδόσεις Αρμός

Ο τίτλος εκφράζει ακριβώς την ουσία της κεντρικής διέπουσας γραμμής αυτής της συλλογικής δουλειάς με τις πολλές επί μέρους συμβολές. Εδώ βέβαια ο όρος «Ανθρωπολογία» δε νοείται ως «Κοινωνική Ανθρωπολογία», δηλαδή με το ειδικό περιεχόμενο αυτής της επιμέρους κοινωνικής επιστήμης, αλλά κυρίως με έννοια φιλοσοφική, δηλαδή ως φιλοσοφική, επιστημονική, ερευνητική και στοχαστική κατεύθυνση που εστιάζει στον άνθρωπο, στις προβληματικές καταστάσεις που τον απασχολούν σήμερα σε παγκόσμιο επίπεδο και στις νέες δυνατότητες που διαλεκτικά ξανοίγονται μπροστά του. Κι όταν λέμε νέες δυνατότητες, εννοούμε δυνατότητες για μια ποιοτική στροφή της οργανωμένης κοινωνίας του κόντρα στις δομές και τις δυνάμεις που τον υποβαθμίζουν και μέσα από τη συνειδητή εξέγερση της νέας επαναστατικής υποκειμενικότητας.

Ήδη το προλογικό σημείωμα και η εισαγωγή του επιμελητή της έκδοσης είναι αρκετά κατατοπιστικά σχετικά με την κεντρική σκοποθέτηση του βιβλίου και τη συνολική ερευνητική κατεύθυνση που αυτό περιλαμβάνει. Αναφέρουμε συνοπτικά τα βασικά εννοιολογικά σημεία ή τους θεμελιώδεις διεπιστημονικούς τομείς σκέψης γύρω απ' τους οποίους η όλη προβληματική του συλλογικού τόμου αναπτύσσεται:

1) Κριτική της Τέχνης, όπου η Τέχνη εκλαμβάνεται με τη Φρανκφουρτιανή της έννοια, δηλαδή ως πνευματική δημιουργική δραστηριότητα που εκφράζει ή και προλέγει τη βαθύτερη κίνηση της ιστορίας και της κοινωνίας

2) Παγκοσμιοποιημένος ύστερος καπιταλισμός (δηλαδή ό,τι συνήθως αναφέρεται ως παγκοσμιοποίηση - globalization), που σαφώς δεν ταυτίζεται μ' αυτό που καλείται οικουμενισμός (universalism), δηλ. πίστη στην ενοποίηση της Ανθρωπότητας γύρω από ένα κοινό συλλογικό ιδανικό.

3) Χρηματοοικονομική και χρηματοπιστωτική ολιγαρχία με τους μηχανισμούς και τις επιδιώξεις της,

4) Το ιστορικοκοινωνικό γίγνεσθαι ως ολότητα (έχει τεράστια σημασία η σύλληψη της ολότητας, διότι ακριβώς μία απ' τις επιδιώξεις της παγκοσμιοποιημένης ολιγαρχίας είναι να προωθεί επιστημονικά το μερικό, το ασύνδετα εξειδικευμένο, το αποσπασματικό ώστε να χάνεται η θέαση της συνολικής δομής, της συνολικής υπευθυνότητας και του συνολικού αποπροσανατολισμού),

5) Η νέα αυτονομούμενη υποκειμενικότητα (που καλείται βέβαια να εξεγερθεί και ήδη τείνει προς τα εκεί, καθώς τραβά προς τη χειραφέτησή της κι αμφισβητεί το αρνητικό φαινόμενο του «ατομικιστή ανθρώπου"")

6) Το στέρεο φυσικά υπόβαθρο της Kριτικής σκέψης της Σχολής της Φρανκφούρτης και τα επεξεργασμένα ριζοσπαστικά σημεία της φιλοσοφικής σκέψης των καθηγητών Fr.Chatelet, H.Lefebvre, Revault d' Allones.

Πώς θα προσδιορίζαμε τη σκοποθέτηση του ρεύματος της Νέας Ανθρωπολογίας: θα λέγαμε ότι είναι να συνειδητοποιηθεί σε βάθος η δυναμική των καταλυτικών αυτονομιών του παγκοσμιοποιημένου καπιταλισμού, καθώς ρέπει διαρκώς σε καλυμμένη ή απροκάλυπτη αυταρχικοποίηση, και να μελετηθεί συστηματικά ο τρόπος παρέμβασης των εξεγερμένων ριζοσπαστικών δυνάμεων (και δεν εννοούμε μόνο την εργατική τάξη, εννοούμε ευρύτερα στρώματα της κοινωνίας που καθημερινά πλήττονται από τις αδίστακτες πολιτικές του παγκοσμιοποιημένου πια χρηματοοικονομικού κατεστημένου,) ώστε κάποια στιγμή αυτό το χρηματοοικονομικό κατεστημένο με όλες τις διακλαδώσεις του και την κουλτούρα που κουβαλά να κλυδωνιστεί σοβαρά και παραπέρα να ανατραπεί. Σ' αυτή τη διαδικασία η Νέα Ανθρωπολογία δεν στηρίζεται ούτε επαναπαύεται στη «βολική λύση» του ντετερμινιστικού προκαθορισμού ούτε περιορίζει μηχανιστικά την έννοια του «επαναστατικού» μόνο στην αλλαγή του τρόπου παραγωγής και των παραγωγικών σχέσεων, αλλά διευρύνει την επαναστατικότητα σε όλη την γραμμή των πνευματικών και πολιστιστικών οριζόντων του ανθρώπου, λαμβανομένου ως ολότητας και όχι μόνο στην οικονομική του βάση."|Κριτικη
αφιέρωμα για το έργο του στο θέατρο Αλσος.txt|"αφιέρωμα για το έργο του στο θέατρο Αλσος

Μια μεγάλη συναυλία-αφιέρωμα για τον αγαπημένο κονφερασιέ, ηθοποιό, ποιητή, συγγραφέα και τραγουδιστή Γιώργο Οικονομίδη, θα πραγματοποιηθεί, την Τετάρτη 30 Αυγούστου στο θέατρο Άλσος, από την κόρη του Μαριαλένα Οικονομίδου, σε σκηνοθεσία και παρουσίαση του Μάκη Δελαπόρτα.

Ποιοι θα τραγουδήσουν

Στάθης Αγγελόπουλος, Μπέσσυ Αργυράκη, Πόπη Αστεριάδη, Σοφία Βόσσου, Γιάννης Ζουγανέλης, Νάντια Καραγιάννη, Κωνσταντίνα, Νίνα Λοτσάρη, Αντώνης Λουδάρος, Μαρίνα, Σπύρος Μπιμπίλας, Λιάνα Καρριέρε-Οικονομίδου, Παναγιώτης Πετράκης και Σταύρος Σαλαμπασόπουλος.

Special guest η Ζωζώ Σαπουντζάκη.

Συμμετέχει τιμητικά ο Λευτέρης Πανταζής, που ξεκίνησε από τα ταλέντα του. Όλοι οι φίλοι και συνεργάτες του αξέχαστου Γιώργου Οικονομίδη θα αποδώσουν φόρο τιμής και αγάπης στον σπουδαίο καλλιτέχνη, μέσα από ένα πρόγραμμα που θα περιλαμβάνει τραγούδια από το σύνολο της τόσο πετυχημένης πορείας του, παρλάτες και πολλά ακόμη.

Ο Γιώργος Οικονομίδης

Αναμφίβολα σφράγισε μια ολόκληρη εποχή με το πολύπλευρο ταλέντο του, αφού δεν ήταν απλά ο πιο αγαπημένος και δημοφιλής χιουμορίστας κονφερασιέ, αλλά και επιθεωρησιογράφος, στιχουργός, δημοσιογράφος, ηθοποιός, τραγουδιστής και πολλά ακόμη, που τα αποδείκνυε καθημερινά από την σκηνή και από την πίστα, αφού στον προφορικό λόγο και στον αυτοσχεδιασμό, υπήρξε ακαταμάχητος.

Στις δεκαετίες ΄50 & ΄60, υπήρξε ο απόλυτος σταρ της κρατικής ραδιοφωνίας, αφού η εκπομπή του «Νέα ταλέντα» ήταν η πιο δημοφιλής εκείνων των χρόνων, καθιερώνοντας δεκάδες σημαντικούς μετέπειτα τραγουδιστές.

Φίλοι μου αγαπημένοι

Στις 30 Αυγούστου επιστρέφει και πάλι στο «σπίτι» του, στη σκηνή του «Άλσους», που ο ίδιος δημιούργησε και που το όνομά του είναι άρρηκτα δεμένο με τον ιστορικό αυτό χώρο.

Μια βραδιά αγάπης, μέσα από ένα φαντασμαγορικό σώου, για τον υπέροχο αυτόν καλλιτέχνη, που όσα χρόνια κι αν περάσουν πάντα θα είναι στις καρδιές και στις μνήμες των ανθρώπων, που τον θαύμασαν και τον χειροκρότησαν.

Ωστόσο, τόσο η εικόνα του, μέσα από τις ταινίες του παλιού καλού ελληνικού κινηματογράφου, όσο και τα τραγούδια του με τους υπέροχους στίχους του θα τον ταξιδέψουν και στις επόμενες γενιές Ελλήνων που θ’ ακολουθήσουν, κι εκείνος πάντα θα μας καλωσορίζει με την γνωστή χαρακτηριστική του φράση, λέγοντάς μας: «Φίλοι μου αγαπημένοι, γεια σας και χαρά σας…».

Τις ενορχηστρώσεις των τραγουδιών του αφιερώματος, υπογράφει ο Κωνσταντίνος Παγιάτης.

Πληροφορίες

Ώρα έναρξης: 20:30

Εισιτήρια: 10-40 ευρώ

Προπώληση: viva.gr και στα ταμεία του θεάτρου Άλσος

Θέατρο Άλσος: Ευελπίδων 4, Πεδίον του Αρεως, Κυψέλη.

Τηλέφωνα: 210 8227471 & 210 8831427

www.theatroalsos.gr"|Κριτικη
Αφιέρωμα Κρήτη Σητεία για «προχωρημένους».txt|"Αφιέρωμα Κρήτη: Σητεία για «προχωρημένους»

Η ανατολική πλευρά της Κρήτης αποκαλύπτει τις απίθανες φυσικές ομορφιές της και μυεί τους επισκέπτες στον γεωτουρισμό.

Η Σητεία ανήκει σε αυτές τις ευλογημένες περιοχές που μπήκαν αργά στον τουριστικό χάρτη της Ελλάδας, διατηρώντας την ομορφιά των τοπίων τους αναλλοίωτη, και αυτό εξελίσσεται σε πλεονέκτημα. Βρεθήκαμε πρόσφατα εκεί, καλεσμένοι του Φυσικού Γεωπάρκου Σητείας, και ανακαλύψαμε φαράγγια, πεζοπορικές διαδρομές και αναρριχητικά πεδία. Το Γεωπάρκο Σητείας, εκτός από τις γεωμορφές και τα περίπου 300 σπήλαιά του, αποτελείται από μια εντυπωσιακή ακτογραμμή με αμμοθίνες, αλυκές, απόμερες αλλά και πασίγνωστες παραλίες, όπως ο Κουρεμένος και το Βάι. Καταλαμβάνει το 90% του Δήμου Σητείας, καλύπτοντας έκταση 517 τ.χλμ. Το 2015 εντάχθηκε στο Δίκτυο Παγκόσμιων Γεωπάρκων της UNESCO. Η Σητεία γίνεται συνώνυμη του γεωτουρισμού, λοιπόν, ενός νέου ταξιδιωτικού όρου, που αφορά μνημεία γεωλογικής κληρονομιάς.

ΠΑΛΑΙΚΑΣΤΡΟ ΚΑΙ ΖΑΚΡΟΣ

Ταξιδεύοντας για Παλαίκαστρο, όπου έχουν βρεθεί τα παλαιότερα απολιθώματα της περιοχής, και Κάτω Ζάκρο, κινούμαστε ανάμεσα σε τοπία σπαρμένα με πέτρες. Δίνουν μια τραχύτητα στην περιοχή, που έρχεται σε αντίθεση με την πραότητα και τον γενναιόδωρο χαρακτήρα των κατοίκων. Ανάμεσα στις πετρώδεις εκτάσεις, καλλιεργήσιμα χωράφια δείχνουν όλη τη φροντίδα των Σητειακών για τη γη τους. Ο ξεναγός μας από το Φυσικό Γεωπάρκο Σητείας, Βαγγέλης Περάκης, μιλάει με ενθουσιασμό για το Τραόσταλο της Κάτω Ζάκρου. Κάθε ορατή γραμμή πάνω στον χαμηλό λόφο συμβολίζει τη στάθμη της θάλασσας κάποιες χιλιετίες πριν. Κι έπειτα, στάση στο ταβερνάκι της παραλίας για ένα πεντανόστιμο φιλέτο σφυρίδας. Η θάλασσα είναι βαθιά γύρω από το ανατολικότερο άκρο της Κρήτης και δίνει μεγάλες και καλές ψαριές.

Ο αρχαιολογικός χώρος της Κάτω Ζάκρου. (ΦΩΤΟΓΡΑΦΙΑ: ΓΙΑΝΝΗΣ ΧΑΤΖΗΙΩΑΝΝΟΥ)

Η Κάτω Ζάκρος είναι ένας παραθαλάσσιος οικισμός με απίστευτη ησυχία τα βράδια και έναν σκοτεινό ουρανό που επιτρέπει να διακρίνεται καθαρά κάθε σχηματισμός των αστεριών. Πίσω της, ξεκινάει το Φαράγγι των Χοχλιακών ή Φαράγγι των Νεκρών που έχει ενδιαφέρον για πεζοπόρους, αλλά και αναρριχητές.

Ο αρχαιολογικός χώρος της Ζάκρου υπήρξε το τέταρτο σε μέγεθος μινωικό ανάκτορο της Κρήτης. Θα δείτε πρώτα ό,τι σώζεται από το ανάκτορο του 1600 π.Χ. και στη συνέχεια θα ανεβείτε προς τον μινωικό οικισμό πίσω του, στον χαμηλό λόφο.

Υπέροχες είναι και οι παραλίες στα νοτιοανατολικά της Σητείας. Οι αμμοθίνες στη θέση Κατσουνάκι, η Αλυκή του Ξερόκαμπου (ή Αλατσολίμνη) και η Άργιλος για φυσική απολέπιση με άμμο πλούσια σε άργιλο.

ΜΟΝΗ ΤΟΠΛΟΥ

Ο ηγούμενος της Μονής Τοπλού μπροστά στην εικόνα «Μέγας ει, Κύριε». (ΦΩΤΟΓΡΑΦΙΑ: ΓΙΑΝΝΗΣ ΧΑΤΖΗΙΩΑΝΝΟΥ)

Οδηγώντας προς το Ακρωτήριο του Σαμωνίου ή Κάβο Σίδερο, τα τοπία έχουν όλη αυτή τη γλυκιά αγριάδα που κάνει το Γεωπάρκο γοητευτικό. Η Ιερά Μονή Αγίας Ακρωτηριανής και Αγίου Ιωάννου του Θεολόγου Τοπλού ιδρύθηκε τον 14ο αιώνα. Υπήρξε και εξακολουθεί να είναι από πολλές απόψεις μεγάλο κεφάλαιο για τη Σητεία. Είχε δικό της κανόνι (τοπ στην τουρκική γλώσσα) και αυτός είναι ο λόγος που μετά την κατάληψή της από τους Τούρκους ονομάστηκε Τοπλού. Μέσα στο λιτό όσο και επιβλητικό αρχιτεκτονικά πέτρινο κτίριο φυλάσσονται σπάνια κειμήλια. Αξίζει να σταθείτε λίγο παραπάνω στην εικόνα «Μέγας ει, Κύριε», που αγιογραφούσε επί πέντε χρόνια ο Ιωάννης Κορνάρος, για να την ολοκληρώσει το 1770. Ξεχωρίζει για τον πλούτο των παραστάσεών της, αλλά και γιατί είναι από τις ελάχιστες που εμπεριέχουν σύμβολα του ζωδιακού κύκλου.

Πολλές εκτάσεις της μονής έχουν δοθεί σε ακτήμονες και άλλες καλλιεργούνται από τους ίδιους τους μοναχούς. Παράγει και εμφιαλώνει λάδι, κρασί και μέλι, τα οποία διατίθενται στην ελληνική αγορά. Αποκλειστικά στο πωλητήριό της θα βρείτε παλαιωμένη ρακή και λικέρ, όπως το Strovili με τσικουδιά Κρήτης, θυμαρίσιο μέλι και πετιμέζι. Το οινοποιείο της είναι επισκέψιμο και αξίζει να δοκιμάσει κανείς τις ετικέτες του από τοπικές ποικιλίες βιολογικής γεωργίας, το λευκό Θραψαθήρι και το ερυθρό Λιάτικο-Μαντηλάρι.

Ταξίδι στον χρόνο στο Μουσείο Νερού και Υδροκίνησης Ζάκρου. (ΦΩΤΟΓΡΑΦΙΑ: ΓΙΑΝΝΗΣ ΧΑΤΖΗΙΩΑΝΝΟΥ)

Σε απόσταση 9 χλμ. από τη μονή βρίσκεται το φοινικόδασος Βάι, ένα σπάνιο παγκοσμίως οικοσύστημα λόγω του είδους Phoenix theophrasti, που φύεται εδώ. Υπήρξε ένας από τους πρώτους μικρούς ταξιδιωτικούς παραδείσους της Κρήτης, τον οποίο χαίρονταν κάποτε ελεύθεροι κατασκηνωτές από όλο τον κόσμο. Πλέον, η παραλία είναι οργανωμένη και το δάσος στο μεγαλύτερο μέρος του περιφραγμένο. Δεν θα μπορέσετε να το περπατήσετε, αλλά υπάρχει ένα μονοπάτι στα αριστερά της παραλίας που οδηγεί σε παρατηρητήριο για μια καλή πανοραμική άποψη, την οποία θα έχετε και από τον βράχο στα δεξιά της. Η υπέροχη αμμουδιά μπροστά από το φοινικόδασος, το καφέ και η ταβέρνα θα σας κρατήσουν ευχάριστα όλη τη μέρα σε αυτή τη σπάνια γωνιά της Κρήτης. Λέγεται πως, εκατονταετίες πριν, Άραβες στρατιώτες πέταξαν τα κουκούτσια από τους χουρμάδες που έτρωγαν και φύτρωσαν οι πρώτοι φοίνικες.

ΙΤΑΝΟΣ

Κάντε μια στάση στην Αρχαία Ίτανο και συνεχίστε έως τη στενή λωρίδα γης, ανάμεσα στο Βόρειο και στο Νότιο Κρητικό πέλαγος. Ανάλογα με την κατεύθυνση του αέρα, μπορείτε να διαλέξετε σε ποιο από τα δύο θα κολυμπήσετε. Ενδιαφέρον έχουν και οι πέτρινες αναβαθμίδες στην κοντινή πλαγιά – μοιάζουν με εικαστικό πρότζεκτ της φύσης. Κάπου εδώ σταματάει η τουριστική γη της Σητείας (και αρχίζει η απαγορευμένη ζώνη της αμερικανικής βάσης). Μπορείτε ακόμα να επισκεφτείτε τον μεσαιωνικό οικισμό Βόιλα, ένα χωριό-φάντασμα, με μισογκρεμισμένες κατοικίες, τον ερειπωμένο πύργο του Τζεν Αλή και την αναστηλωμένη εκκλησία του Αγίου Γεωργίου. Στο εσωτερικό της βρίσκεται και ο οικογενειακός τάφος των Σολωμών, προγόνων του εθνικού μας ποιητή, των οποίων η ιστορία είναι στενά δεμένη με τον τόπο.

Η 97χρονη κυρία Σοφία μάς καλωσορίζει στη Σίτανο. (ΦΩΤΟΓΡΑΦΙΑ: ΓΙΑΝΝΗΣ ΧΑΤΖΗΙΩΑΝΝΟΥ)

Στην κοντινή Σίτανο, η ατμόσφαιρα είναι ζωντανή και αυθόρμητη. Ανταλλάσσουμε μια καλημέρα με την 97χρονη κυρία Σοφία, που στέκει στην αυλή της και δεν χάνει την ευκαιρία να μας γεμίσει ευχές. Στο καφενείο της πλατείας, η κυρία Χαρούλα και ο άντρας της προσφέρουν μεζέδες και γενναία χαμόγελα. Στην παραπάνω γειτονιά, παλιά καμαρόσπιτα αναπαλαιώθηκαν από τον μηχανικό Κώστα Γιαννακόπουλο και έχουν μετατραπεί σε τουριστικά καταλύματα που μισθώνονται ως airbnb. Σύμφωνα με τον Βαγγέλη Περάκη, αποτελούν μικρές πρότυπες κατοικίες για την ήπια τουριστική αξιοποίηση της Σητείας. Υπάρχουν, βέβαια, αντίρροπες δυνάμεις και συμφέροντα που θέλουν μεγάλες επενδύσεις στην περιοχή. Αλλά η θεσμοθέτηση του Γεωπάρκου έχει ήδη συντελέσει στην εξασφάλιση καλύτερων όρων, όπως στην περίπτωση των εκτάσεων της Μονής Τοπλού που έχουν παραχωρηθεί προς εκμετάλλευση για κάποια χρόνια στη βρετανική εταιρεία Loyalward Ltd. Ο αριθμός των προβλεπόμενων τουριστικών κατοικιών μειώθηκε κατά δύο τρίτα από την αρχική μελέτη, με την προϋπόθεση να χτιστούν σύμφωνα με την αρχιτεκτονική ταυτότητα της περιοχής.

Τη Σίτανο χαρακτηρίζει μια πολύ ήπια τουριστική ανάπτυξη. (ΦΩΤΟΓΡΑΦΙΑ: ΓΙΑΝΝΗΣ ΧΑΤΖΗΙΩΑΝΝΟΥ)

ΣΗΤΕΙΑ

Η Σητεία έχει έναν οικιστικό χαρακτήρα που θυμίζει κάθε άλλη μικρή ελληνική επαρχιακή πόλη. Χτισμένη γύρω από το λιμάνι της, γεμάτη ψαροταβέρνες και ρακάδικα, είναι πάντα έτοιμη για λίγο ξενύχτι παραπάνω. Πρόκειται για ένα λιμάνι που συνέδεε πάντα το ανατολικότερο άκρο της Κρήτης με τα Δωδεκάνησα και άλλα λιμάνια της Ανατολής κυρίως. Έτσι εξηγείται και η διαφορετικότητα της μουσικής του τόπου. Απουσιάζουν τα ριζίτικα τραγούδια, ενώ τα όργανα που πρωταγωνιστούν είναι το λαούτο και το βιολί. Αυτά έκλεισαν και το δικό μας ταξίδι με τον ήχο τους και με τη λεβέντικη εικόνα του κυρίου Δημήτρη, ιδιοκτήτη του Οινωδείον να χορεύει με τους γιους του.

ΔΙΑΔΡΟΜΕΣ ΚΑΙ ΜΟΝΟΠΑΤΙΑ

Από το Φυσικό Πάρκο Σητείας έχουν δημιουργηθεί γεωτουριστικές οδικές και πεζοπορικές διαδρομές. Η πεζοπορική διαδρομή 14 ξεκινάει από το Βάι, διασχίζει αμμόλοφους και κολπίσκους και φτάνει στην κορυφή Σκοπέλι. Θα δείτε άρκευθους, χαρουπιές, φρυγανότοπους με λαδανιές, θα μυρίσετε άγριο θυμάρι και ρίγανη. Προβλέπεται, επίσης, η δημιουργία ποδηλατόδρομων και άλλων ποδηλατικών υποδομών και η ανάδειξη όμορφων τοπίων, όπως το φαράγγι του Ρίχτη και ο καταρράκτης του. Τα μονοπάτια επιφυλάσσουν και ευχάριστες συναντήσεις με ανθρώπους, όπως ο Βέλγος Bertrand Baigog, που ζει με την οικογένειά του στη Σητεία εδώ και τριάντα χρόνια και έχει μετονομαστεί από τους ντόπιους σε Πετράν. Δεν συνεργάζεται με το Φυσικό Πάρκο Σητείας, αλλά γνωρίζει τα μονοπάτια όσο κανείς άλλος και στο βλέμμα του λάμπει η αγάπη γι’ αυτή τη γη, για τους γυπαετούς που απειλούνται από τους κυνηγούς και για κάθε λεπτομέρεια της φύσης τριγύρω.

ΓΕΥΣΕΙΣ ΚΑΙ ΠΡΟΪΟΝΤΑ

Η Σητεία θα σας κερδίσει και με τις γεύσεις της. Καλλιεργείται πολύ η ελιά και το 90% της παραγωγής του λαδιού εξάγεται. Οι μεζέδες στο τραπέζι έχουν ως βάση την εποχικότητα. Οι χοχλιοί έχουν καθιερωθεί στο σητειακό τραπέζι και θα τους βρείτε κάθε εποχή του χρόνου, είτε κατεψυγμένους είτε νωπούς. Στην Επάνω Ζάκρο, οι γυναίκες του Γυναικείου Αγροτικού Συνεταιρισμού Ζάκρου «Μελίων» ραντίζουν τη ζύμη με λίγη τσικουδιά, για να είναι πιο νόστιμα τα καλτσούνια και τα σαρικάτα τους.

Πλάθοντας σαρικάτα, μία από τις παραδοσιακές λασιθιώτικες συνταγές γλυκών με χειροποίητο φύλλο. (ΦΩΤΟΓΡΑΦΙΑ: ΓΙΑΝΝΗΣ ΧΑΤΖΗΙΩΑΝΝΟΥ)

Το Φυσικό Γεωπάρκο Σητείας υποστηρίζει μικρούς παραγωγούς, όπως τον συγκεκριμένο γυναικείο συνεταιρισμό, το βραβευμένο λάδι «Ζάκρος» και το μελισσοκομείο Si-mel. Ένα νέο προϊόν του τελευταίου, που βγήκε στην αγορά στα μέσα Μαΐου, είναι τo Melaion, μικρές πέρλες που, με την τεχνική της σφαιροποίησης, συνδυάζουν μέλι και ελαιόλαδο ΠΟΠ Σητείας σε ένα γευστικό αποτέλεσμα φινέτσας και τσαχπινιάς. Υποστηρίζει επίσης λαογραφικά μουσεία, αυτά της Σητείας και του Παλαίκαστρου. Στην αυλή του δεύτερου, δύο στάλες ρακή και δύο γύροι με τη Χορευτική Ομάδα Παλαίκαστρου μας έβαλαν με τον πιο όμορφο τρόπο στον ρυθμό της ανατολικής Κρήτης."|Κριτικη
Βελτιώστε το ανοσοποιητικό σας με Εpicor.txt|"Βελτιώστε το ανοσοποιητικό σας με Εpicor

(VIDEO) Η νέα πρόταση για την ενίσχυση του ανοσοποιητικού συστήματος απο την V.R.P παγκόσμια κορυφαία Αμερικανική εταιρεία στο χώρο της φυσικής αντιγήρανσης απο το 1979.

Το ανοσοποιητικό σύστημα επηρεάζεται από πάρα πολλούς παράγοντες και προκλήσεις.Ποιος είναι άραγε ο καλύτερος τρόπος αντιμετώπισης αυτών των παραγόντων;

Η επίτευξη της εξισορρόπησης του ανοσοποιητικού σας συστήματος με την βοήθεια του EpiCor®.

Το EpiCor® είναι ένα επαναστατικό διατροφικό συστατικό το οποίο συνθέτει μια ολόκληρη νέα κατηγορία προϊόντων σχετικών με την ανοσοποιητική υγεία. Πρόκειται για ένα 100% φυσικό ανοσογόνο με υψηλή μεταβολική δράση που θρέφει το ανοσοποιητικό σύστημα του σώματος. Στην αγορά δεν κυκλοφορεί άλλο προϊόν παρόμοιο με το Epicor®.

Δεν είναι βότανο, βιταμίνη ή μανιτάρι, αλλά προέρχεται από 100% φυσική μαγιά η οποία παρασκευάζεται μέσα από μια αποκλειστική, πολλαπλών σταδίων διαδικασία ζύμωσης και ξήρανσης.

Το νέο αυτό προϊον εξισορροπεί δυναμικά το ανοσοποιητικό σας σύστημα ρυθμίζοντας τις φυσικές άμυνες του σώματος, και ενεργοποιεί τα λευκά κύτταρα του αίματος ώστε να βρίσκονται σε υψηλή επιφυλακή για να μπορούν να αντιμετωπίσουν τις προκλήσεις.

Eνισχύει τους ανοσολογικούς αμυντικούς μηχανισμούς του οργανισμού αυξάνοντας τα επίπεδα των ανοσοκυττάρων, και βοηθάει στην αποκατάσταση του μηχανισμού της ομοιόστασης του ανοσοποιητικού μας συστήματος παρέχοντάς του μια πιο ισορροπημένη φυσιολογική απόκριση.

Άλλος ένας σημαντικός μηχανισμός δράσης του EpiCor® είναι ότι φαίνεται να αυξάνει τα επίπεδα της εκκριτικής ανοσοσφαιρίνης (IgA), μίας από τις πέντε ανοσογλοβουλίνες, η οποία κατέχει κυρίαρχη θέση στην γραμμή άμυνας στις βλεννογόνους μεμβράνες."|Κριτικη
Βιβλιοπρόταση «Ο κώδικας της Λέρου Περιπέτεια στο νησί της Άρτεμης».txt|"Βιβλιοπρόταση: «Ο κώδικας της Λέρου: Περιπέτεια στο νησί της Άρτεμης»


Ενα ξεχωριστό βιβλίο από τον Κώστα Στοφόρο
Βιβλιοπρόταση: «Ο κώδικας της Λέρου: Περιπέτεια στο νησί της Άρτεμης»
Το καλοκαίρι μπορεί να πλησιάζει στο τέλος του, όμως ένα υπέροχο βιβλίο σας επιτρέπει να το κρατήσετε για πάντα στη βιβλιοθήκη σας. Με φόντο το πανέμορφο νησί του Αιγαίου, τη Λέρου, ο συγγραφέας Κώστας Στοφόρος μας ταξιδεύει στα εφηβικά μας καλοκαίρια... 

«Ο κώδικας της Λέρου: Περιπέτεια στο νησί της Άρτεμης» έχει όλα τα χαρακτηριστικά που χτίζουν ένα όμορφο ανάγνωσμα που δεν αφήνεις εύκολα κάτω, συνοδεύεται δε από ένα επίκαιρο κοινωνικό μήνυμα για την προσφυγιά.

Η υπόθεση: «Μια παρέα από αγόρια και κορίτσια ταξιδεύει για διακοπές στη Λέρο. Εκεί τα παιδιά θα γνωρίσουν καινούριους φίλους και θα ζήσουν μια συναρπαστική αλλά συγχρόνως επικίνδυνη περιπέτεια, αφού, προσπαθώντας να διαφυλάξουν ένα έγγραφο μοναδικής σημασίας για την ιστορία του νησιού, θα βρεθούν αντιμέτωπα με μια αδίστακτη συμμορία. Ένα μυθιστόρημα γεμάτο καλοκαίρι, θάλασσα, ζήλιες, παιδικούς έρωτες και... μερικούς ενηλίκους που συχνά φέρονται σαν παιδιά. Αλλά και με ένα σπουδαίο και επίκαιρο κοινωνικό μήνυμα, μια που ένας από τους πρωταγωνιστές είναι ο μικρός Ελίας, πρόσφυγας από τη Συρία. Μαζί με την οικογένειά του θα γνωρίσει το σκληρό πρόσωπο της εποχής, θα γευτεί όμως και τη ζεστασιά της αλληλεγγύης και της φιλίας».


Λίγα λόγια για τον συγγραφέα:

Ο Κώστας Στοφόρος είναι δημοσιογράφος και συγγραφέας. Έχει εργαστεί επί σειρά ετών στην τηλεόραση. Συνεργάζεται με το Μουσείο Σχολικής Ζωής και Εκπαίδευσης, και γράφει στο διαδίκτυο, σε εφημερίδες και περιοδικά κυρίως για θέματα βιβλίου και πολιτισμού. Έχει γράψει τη σειρά βιβλίων «Ημερολόγιο ενός πατέρα», παραμύθια και ιστορίες για παιδιά και νέους, αλλά και βιβλία για ενηλίκους. Συμμετέχει με κείμενά του σε συλλογικά έργα, ενώ έχει επίσης μεταφράσει, σε συνεργασία με τη Χριστίνα Μαρκουλάκη, το παραμύθι του Hans Christian Andersen Το σπαρματσέτο. Έχει δημιουργήσει την «Παραμυθοκουζίνα» σε συνεργασία με τη ζωγράφο Στεφανία Βελδεμίρη. Φτιάχνει παραμύθια μαζί με τα παιδιά με τη «Μαγική Τράπουλα» και εκπονεί εκπαιδευτικά προγράμματα. Είναι μέλος της Ένωσης Συντακτών Περιοδικού-Ηλεκτρονικού Τύπου (ΕΣΠΗΤ)."|Κριτικη
Γελωτοθεραπεία για πιτσιρικάδες.txt|"Γελωτοθεραπεία για πιτσιρικάδες

«Μαδαγασκάρη 3:

Οι φυγάδες της Ευρώπης»

Κι όμως. Πρωταθλητής της εβδομάδας, το animation «Μαδαγασκάρη 3». Πληρέστατη γελωτοθεραπεία για την πιτσιρικαρία.

Σε 3D. Με τριπλή δεξιοτεχνική σκηνοθεσία από Τομ ΜακΓκαρθ, Ερικ Ντάρνελ, Κόνραντ Βέρνον. My compliments to all of them. Το πιο διασκεδαστικό και «αρτιμελές» επεισόδιο αυτής της παιδικής animation σειράς της Dreamworks. Με συμβουλή και προτροπή να το δείτε στην αυθεντική, αγγλόφωνη εκδοχή. Μόνο αυτή! Τουτέστιν ο Αλεξ το λιοντάρι με τη φωνή του Μπεν Στίλερ. Στον ρόλο του δραστήριου και ευφάνταστου αρχηγού της τετράδας των φυγάδων. Δηλαδή ο Μάρτι η ζέρβα, ο Μέλμαν η καμηλοπάρδαλη και η χορευταρού ιπποπόταμος Γκλόρια.

Ομως, εκτός από τις πολυεπίπεδες αποχρώσεις της φωνής του Στίλερ, ένα όνομα και μια παρουσία αρπάζει – δικαιωματικά – όλη τη δόξα. Η Φράνσις ΜακΝτόρμαντ! Με τη φωνή της παριστάνει την άθλια γαλλίδα επιθεωρήτρια της Αστυνομίας με το συμβολικό όνομα Σαντέλ Ντιμπουά που μισεί μέχρι θανάτου όλα τα ζώα. Να σέρνεσαι χάμω από τα χαχανητά.

Ακόμα άλλα τρία ονόματα καρφώθηκαν στη μνήμη μου. Του Σάσα Μπάρον Κόεν. Δανείζει τη φωνή του σε έναν μικροσκοπικό λεμούριο με το όνομα Τζούλιαν που είναι ερωτευμένος μέχρι θανάτου με τη θηριώδη αρκούδα Σόνια. Ε ρε πλάκα που έχει όταν ξερογλείφεται ανακράζοντας «My hairy queen» («τριχωτή μου βασίλισσα»).

Η δεύτερη φωνή είναι αυτή της Τζέσικα Τσαστέιν, δηλαδή της Τζία, ενός θηλυκού ιαγουάρου που φλερτάρει με τον Αλεξ σχοινοβατώντας σε τσίρκο, πέφτοντας στην αγκαλιά του σε νούμερο θανάτου."|Κριτικη
Δήμος Αθηναίων Οι εκδηλώσεις της εβδομάδας 17 – 23 Ιουλίου.txt|"Δήμος Αθηναίων: Οι εκδηλώσεις της εβδομάδας 17 – 23 Ιουλίου

Σε μία μεγάλη σκηνή μετατρέπει ο δήμος Αθηναίων, μέσω του Οργανισμού Πολιτισμού, Αθλητισμού και Νεολαίας του Δήμου Αθηναίων (ΟΠΑΝΔΑ) έως και τις 4 Αυγούστου την Αθήνα προσκαλώντας μικρούς και μεγάλους να πάρουν μέρος στο πλούσιο ψυχαγωγικό πρόγραμμα «Όλη η Αθήνα μια Σκηνή 2023».

Το πρόγραμμα επιμελείται ο ΟΠΑΝΔΑ, στο πλαίσιο του Culture is Athens/Ο πολιτισμός είναι η Αθήνα, φέρνοντας κοντά κοινό και καλλιτέχνες. Συναυλίες, θεατρικές και μουσικές παραστάσεις, χορευτικά πάρτι και μουσικά αφιερώματα σε θέατρα, πλατείες και πάρκα της πόλης, δίνουν και αυτό το καλοκαίρι τον τόνο της διασκέδασης από άκρη σε άκρη της.

Το πρόγραμμα αναλυτικά:

Τη Δευτέρα 17/7 ο κήπος της Κεντρικής Βιβλιοθήκης Δήμου Αθηναίων

Υποδέχεται τους μικρούς μας φίλους για να παρακολουθήσουν την θεατρική παράσταση για όλη την οικογένεια «Τα καινούρια ρούχα του Αυτοκράτορα» του Χανς Κρίστιαν Άντερσεν σε διασκευή-σκηνοθεσία Θοδωρή Κατσικαλούδη, η οποία μιλάει στα παιδιά για την πραγματική ευτυχία του ανθρώπου. Το ίδιο βράδυ το κοινό θα απολαύσει στο θέατρο Γκράβας τη μουσικοχορευτική παράσταση “ShakesBeeries” – «Σαίξπηρ και εμπειρίες» με τον Γιώργο Μακρή και guest star τον Μάρκο Λεζέ, μία κωμωδία που συνδυάζει τραγούδι και χορό.

Την Τρίτη 18/7

Ένα εκρηκτικό live υπόσχονται οι 1550 και ο Δημήτρης Σταρόβας την Τρίτη 18.7 στην πλατεία Σανταρόζα, ενώ στο θέατρο Γκράβας θα παρακολουθήσουμε το θεατρικό έργο «Η Γυναίκα της Γκουέρνικα» της Πολύνας Γκιωνάκη, μια παράσταση όπου το θέατρο συνυπάρχει με την εικαστική τέχνη, με την οποία τιμούμε τον καλλιτέχνη Plablo Picasso που σημάδεψε τον 20ο αιώνα.

Την Τετάρτη 19/7

Η Μπέσσυ Αργυράκη θα μετατρέψει την πλατεία Ναθαναήλ στην χορευτική πίστα ενός νοσταλγικού μουσικού πάρτι. Μαζί της ο Τόλης Παπαδημητρίου, ο οποίος θα παρουσιάσει και ένα απολαυστικό standup comedy.

Ταυτόχρονα, το θέατρο Κολωνού θα φιλοξενήσει την θεατρική παράσταση «Η Σκιά του Μαρτ» του Στιγκ Ντάγκερμαν από το Θέατρο Αργώ με την Αιμιλία Υψηλάντη, σε σκηνοθεσία Χρύσας Καψούλη.

Την Πέμπτη 20 /7

Τη θεατρική σκυτάλη παίρνει την Πέμπτη 20 Ιουλίου στο θέατρο Κολωνού το Θέατρο της Μεσογείου με την ανατρεπτική κωμωδία «Παντρολογήματα» του Νικολάϊ Γκόγκολ σε διασκευή-σκηνοθεσία Αλμπέρτο Εσκενάζη, ενώ η μουσική σκηνή μεταφέρεται Φωκίωνος Νέγρη και Τενέδου, όπου θα συναντήσουμε τον Κώστα Λειβαδά και την Ανδριάνα Μπάμπαλη σε μια συναυλία με αγαπημένα τραγούδια.

Την Παρασκευή 21/7 και το Σάββατο 22/7

Πρωταγωνιστής της βραδιάς είναι η Big Band Δήμου Αθηναίων που θα πλημυρίσει με ρυθμό το θέατρο Κολωνού, εντυπωσιάζοντας τους λάτρεις της jazz μουσικής και όχι μόνο.

Ακόμη μία ξεχωριστή μουσική εμπειρία θα έχουν την ευκαιρία να απολαύσουν οι κάτοικοι και οι επισκέπτες της πόλης στο θέατρο Κολωνού το Σάββατο 22.7.

Η Συμφωνική Ορχήστρα Δήμου Αθηναίων συμπράττει με το quinteto TANGartO και άλλους καταξιωμένους καλλιτέχνες σ’ ένα μοναδικό, γεμάτο ενέργεια, Concerto grosso. Μία συναυλία, υπό τη μουσική διεύθυνση του Κωνσταντίνου Τερζάκη, με μουσική διαφορετικών πολιτισμών, που συνδέει γόνιμα και δημιουργικά, σε ήχο και ύφος, επιρροές από την κλασσική μουσική, το Τango και την τζαζ.

Στο τέλος της εβδομάδας

Την Κυριακή 23.7, πηγαίνουμε στο θέατρο Κολωνού για να παρακολουθήσουμε τη θεατρική παράσταση «Αταίριαστο Ζευγάρι» του Νιλ Σάιμον από το ΔΗΠΕΘΕ Κοζάνης σε σκηνοθεσία Λευτέρη Πλασκοβίτη και στην πλατεία Αγίου Δημητρίου στους Αμπελόκηπους όπου το συγκρότημα έντεχνης ελληνικής μουσικής ΕΜΜΕΛΟΝ θα παρουσιάσει ένα αφιέρωμα στον μεγάλο δημιουργό Μάνο Ελευθερίου.

Το πλήρες πρόγραμμα με επιπλέον πληροφορίες για κάθε σχήμα/καλλιτέχνη, μπορείτε να δείτε εδώ.

Ώρα έναρξης εκδηλώσεων: 21:00

Ώρα έναρξης παιδικών παραστάσεων: 20:30"|Κριτικη
Δήμος Αθηναίων Τι θα δούμε δωρεάν την τελευταία εβδομάδα του Ιουλίου.txt|"Δήμος Αθηναίων: Τι θα δούμε δωρεάν την τελευταία εβδομάδα του Ιουλίου

Ο Δήμος Αθηναίων, μέσω του Οργανισμού Πολιτισμού, Αθλητισμού και Νεολαίας του Δήμου Αθηναίων (ΟΠΑΝΔΑ) μετατρέπει έως και τις 4 Αυγούστου την Αθήνα σε μία μεγάλη σκηνή, προσκαλώντας μικρούς και μεγάλους να πάρουν μέρος στο πλούσιο ψυχαγωγικό πρόγραμμα «Όλη η Αθήνα μια Σκηνή 2023».

Η Δευτέρα 24/7 καλεί σε θέατρο

Με τον μαγικό συνδυασμό μουσικής και θεάτρου ξεκινάει η εβδομάδα τη Δευτέρα 24.7. Το κοινό θα απολαύσει τη Νάντια Καραγιάννη σε ένα αφιέρωμα στην πολύμορφη μουσική της χώρας μας, ενώ το θέατρο Κολωνού θα φιλοξενήσει τη θεατρική παράσταση «Η Λεονί εν αναμονή» του Ζωρζ Φεντώ σε διασκευή-σκηνοθεσία Τάσου Πυργιέρη, που αποτελεί ένα ξεχωριστό έργο της γαλλικής κωμωδιογραφίας.

Η Τρίτη 25.7 είναι αφιερωμένη στα παιδιά

Ο Γιώργης Χριστοδούλου έρχεται στην πλατεία Καλλιγά με μία εκπληκτική μουσική παράσταση με τα ωραιότερα παιδικά τραγούδια που έχουν γραφτεί για ζώα και την ίδια ώρα στο Πάρκο Λογγίνου ο Θίασος Σκιών Τάσου Γεωργίου θα παρουσιάσει την παράσταση «Ο Καραγκιόζης δάσκαλος».

Την Τετάρτη 26.7 η Ελένη Πέτα μας ταξιδεύει μουσικά

θα μαγέψει το κοινό στην πλατεία Μεσολογγίου με μια μοναδική συναυλία, όπου τραγούδια της δισκογραφίας της ταξιδεύουν σε προορισμούς γεμάτους πολυποίκιλα φωνητικά και κιθαριστικά ηχοχρώματα, ενώ τραγούδια από την Γαλλία, την Αγγλία, την Πορτογαλία, την Ισπανία και την Αμερική συναντούν διαχρονικές επιτυχίες Ελλήνων δημιουργών.

Η Πέμπτη 22/7 και την Παρασκευή 23/7 στο θέατρο του Κολωνού

Τη θεατρική παράσταση «Ay, Carmela!» του Χοσέ Σάντσις Σινιστέρρα από τη Θεατρική Εταιρεία THEARTES σε σκηνοθεσία Κωνσταντίνου Κυριακού, ένα μανιφέστο κατά της βαρβαρότητας, γεμάτο ευαισθησία και με πολύ χιούμορ, θα έχει την ευκαιρία να παρακολουθήσει το θεατρόφιλο κοινό την Πέμπτη 27.7 στο Θέατρο Κολωνού.

Πρόκειται για ένα αντιπολεμικό, κωμικοτραγικό έργο, το οποίο έχει ως αφετηρία του το ερώτημα: Τι μπορεί να συμβεί όταν βρεθείς στη λάθος πλευρά της ιστορίας;

Και πόσα είσαι διατεθειμένος να κάνεις στον βωμό της ελευθερίας (σου); Ταυτόχρονα, τέσσερις θρύλοι της ροκ, οι Λάκης Παπαδόπουλος, Γιάννης Γιοκαρίνης, Νίκος Ζιώγαλας και Γιάννης Μηλιώκας, θα πλημμυρίσουν με τη μουσική τους το γήπεδο Ελληνορώσων κα θα μας ξεσηκώσουν σε μία συναυλία εφ’ όλης της ύλης.

Την Παρασκευή 28.7 πάμε στο θέατρο Κολωνού για να παρακολουθήσουμε την θεατρική παράσταση “Luna Nera” με τους Νικολέτα Βλαβιανού και Σπύρο Μπιμπίλα.

Πρόκειται για μια μακάβρια κωμωδία με διασκεδαστικές ιστορίες εμπνευσμένες από το «Δεκαήμερο» του Βοκάκιου, του μεγαλύτερου παραμυθά της Ιταλίας, που με τα έργα του άνοιξε νέους ορίζοντες στην ευρωπαϊκή λογοτεχνία. Οι διασκεδαστικές ιστορίες του είναι ένα παιχνίδι, μία φάρσα, ένας ύμνος στη ζωή. Τα ίχνη του ακολουθεί ο Κεφαλλονίτης Σπύρος Σκιαδαρέσης και το «Μουρτόριο του κόντε Ρεστέλου», το οποίο συμπεριλαμβάνεται στις ιστορίες της παράστασης.

Το Σάββατο 29/7

Συναντιόμαστε στο θέατρο Κολωνού για την εξαιρετική μουσικοθεατρική παράσταση «Ο Ιάκωβος Καμπανέλλης στη Γειτονιά των Τραγουδιών του», ένα αφιέρωμα στη ζωή και το έργο του σπουδαίου θεατρικού συγγραφέα του νεοελληνικού θεάτρου από την θεατρική ομάδα ΜΠΟΕΜ και την Χορωδία της Λέσχης Φιλίας Γκράβας Δήμου Αθηναίων.

Παράλληλα, στον Λόφο Λαμπράκη, ο Νεκτάριος Σφυράκης επιμελείται τη μουσική ψυχαγωγία μας το Σαββατόβραδο με ένα εκρηκτικό live, όπου θα μας ταξιδέψει στη διεθνή και εγχώρια ροκ μουσική και θα μας παρασύρει με το συγκρότημα ROCK ALARM σε ένα ροκ πάρτι με τραγούδια που έγραψαν ιστορία.

Την Κυριακή 30.7 πρωταγωνιστής είναι το παιδικό θέατρο

Στο θέατρο Κολωνού η Παιδική Σκηνή του θεάτρου Πρόβα παρουσιάζει την διαδραστική θεατρική παράσταση «Γιαγιά Σμύρνη» του Υάκινθου Μάινα, σε σκηνοθεσία Κοραλίας Τσόγκα, που με τα παραμύθια της, καθώς και σμυρναίικα και παραδοσιακά μικρασιάτικα τραγούδια, σε έναν πανέμορφο σκηνικό χώρο με γιγάντιες φιγούρες του θεάτρου σκιών, μυεί τα παιδιά την κουλτούρα, τον πολιτισμό και την παράδοση της Μικράς Ασίας.

Την ίδια ώρα, στο θέατρο Γκράβας, ο Θανάσης Βισκαδουράκης στο ρόλο του Νώε και ο Καραγκιόζης της Οικογένειας Σπυρόπουλου, με τον Κώστα Σπυρόπουλο πίσω από τον μπερντέ, μαθαίνει στα παιδιά την αξία της ανακύκλωσης, της συνεργασίας και της αρμονικότητας με τη θεατρική διαδραστική, μουσική παράσταση για όλη την οικογένεια «Η Κιβωτός του Νώε ταξιδεύει με τον Καραγκιόζη».

Το πλήρες πρόγραμμα με επιπλέον πληροφορίες για κάθε σχήμα/καλλιτέχνη, μπορείτε να δείτε εδώ.

Ώρα έναρξης εκδηλώσεων: 21:00

Ώρα έναρξης παιδικών παραστάσεων: 20:30"|Κριτικη
Εγκλήματα σε μαύρο-κόκκινο φόντο.txt|"Εγκλήματα σε μαύρο-κόκκινο φόντο

ΠΕΝΤΡΟ ΝΤΕ ΠΑΖ Ο άνθρωπος που σκότωσε τον Ντουρούτι

εκδ.: Δαίμων του τυπογραφείου

ΑΝΑΣΤΑΣΗΣ ΣΙΧΛΙΜΙΡΗΣ Επτά μέρες βροχή

εκδ.: Μπαρτζουλιάνος

Δύο μικρές εκδόσεις ήλθαν να εκπλήξουν ευχάριστα τους φίλους του «νουάρ» (αν και διογκώνεται επικίνδυνα η χρήση του όρου) και του «νεοπολάρ»: τους νοσταλγούς της ισπανικής επανάστασης, αλλά και τους αναγνώστες του καλού αστυνομικού. Το κοινό στοιχείο των δύο βιβλίων, πέραν της «μικρής φόρμας» και της «ατμοσφαιρικότητας» (στο πρώτο κυριαρχεί η σκοτεινή πλευρά του ισπανικού εμφυλίου, στο δεύτερο αναδεικνύεται ένα βροχερό Παρίσι, που διαποτίζει αντιήρωες και πάθη), είναι ότι αμφότερα θυμίζουν «κόμικς», παραπέμποντας μ.ά., το μεν πρώτο, στις περιπέτειες του Μαξ Φρίντμαν (No pasaran), διά χειρός Βιττόριο Τζαρντίνο, το δε δεύτερο, στον Ταρντί, που εικονογραφεί το «Μελαγχολικό κομμάτι της Δυτικής Ακτής», του Ζαν Πατρίκ Μανσέττ.

Το «Σύντομο καλοκαίρι της αναρχίας» (Εντσενσμπέργκερ) το σκεπάζουν τα βαριά σύννεφα του πρόωρου θανάτου ενός εξέχοντος στελέχους του αναρχικού κινήματος, και ο Ισπανός συγγραφέας Πέντρο ντε Παζ (Βραβείο Σαραμάγκου 2003) γνωρίζει καλά τους κανόνες ενός παιγνιδιού, όπου η λογοτεχνία αφήνει πίσω της τις «μεγάλες αφηγήσεις» και γίνεται μια ταπεινή αφηγηματική τέχνη, συνδυάζοντας άριστα την πολιτική με το νουάρ.

Η «είσοδος» του αναγνώστη στο «καταθλιπτικό δωμάτιο (που) απέπνεε υγρασία και φόβο», τον εξοικειώνει αμέσως με την ατμόσφαιρα στην οποία κινούνται οι ήρωες της νουβέλας. Ο ταγματάρχης Φερνάντεθ Δουράν, ο υπολοχαγός Αλκαθάρ, ο νεαρός Χούλιο Γράβες (ή Γκραίηβς) καλούνται να εξιχνιάσουν τη σκοτεινή υπόθεση της «δολοφονίας» του Μπουοναβεντούρα Ντουρούτι, ηγετικής φυσιογνωμίας του ισπανικού (και παγκόσμιου) αναρχισμού. Ηδη οι μαρτυρίες που προηγούνται της νουβέλας παρατίθενται σαν μέρος του ανακριτικού υλικού της υπόθεσης, και ο αναγνώστης, μέσα από τις αντιφατικές καταθέσεις, ακολουθεί βήμα-βήμα τις έρευνες των στρατιωτικών ντετέκτιβ στην ταραγμένη Μαδρίτη του Λαϊκού Μετώπου και των Διεθνών Ταξιαρχιών.

Οι ίντριγκες και οι πολιτικές σκοπιμότητες θα επιβεβαιωθούν είκοσι πέντε χρόνια μετά τη δολοφονία του Ντουρούτι (με ερωτήματα, που μέχρι σήμερα παραμένουν αναπάντητα) σε μια σύγκρουση ιδεολογιών και ηθικής που συνταιριάζει απόλυτα με το πολιτικό θρίλερ, με νουάρ πινελιές.

Στο «Επτά μέρες βροχή», η αναγνωστική έκπληξη είναι ακόμα πιο μεγάλη, καθώς κρατάει κανείς στα χέρια του μια νουβέλα «ελληνικής κοπής» (παρά τον λάθος χαρακτηρισμό «μυθιστόρημα»), έχοντας αρχικά την εντύπωση ότι πρόκειται μάλλον για μετάφραση. Είναι τόσο πειστική η απόδοση της παρισινής μητρόπολης υπό βροχή, η περιπλάνηση στους σκοτεινούς παράδρομους, οι τζαζ ήχοι στα μπαρ (ένα οικείο πεδίο στον συγγραφέα, που εργάζεται ως DJ), οι περιπέτειες του «μπλαζέ» αφηγητή και των πρωταγωνιστών-αντιηρώων, η πλοκή (το ξεκαθάρισμα παλιών λογαριασμών από μία κλοπή, η προδοσία και η αποπληρωμή του «χρέους» μετά την αποφυλάκιση του «απατηθέντος απατεώνα»), τα ασπρόμαυρα βροχερά πλάνα της πόλης («με ύφος λυπημένου σκύλου και ένα βλέμμα σινεμασκόπ»), που δικαιολογημένα προκαλείται ένα αναγνωστικό dj vu. Ομως, ο Σιχλιμίρης, στο πρώτο του αστυνομικό αφήγημα, στήνει με εξαιρετική επιτυχία έναν «υπόκοσμο», που παραπέμπει άμεσα στη γαλλική παράδοση του αστυνομικού, με σημαντικούς σκηνοθέτες και συγγραφείς της Serie Noire (Μελβίλ, Βερνέιγ, Λε Μπρετόν, Ζιοβαννί), μέχρι τους επιγόνους του, τον Ζαν-Πατρίκ Μανσέτ, του Σεμπαστιάν Ζαπρισό και του Ντιντιέ Ντενίκξ.

Αμφότεροι οι τίτλοι εντάσσονται κάλλιστα στη νέα αστυνομική βιβλιοθήκη και εμπλουτίζουν το είδος, όπως ανακάμπτει, αργά αλλά σταθερά, στην ελληνική εκδοτική και μεταφραστική παραγωγή."|Κριτικη
Εικαστική αλληγορία για τη θεά Δήμητρα.txt|"Εικαστική αλληγορία για τη θεά Δήμητρα

Παρότι έχουν περάσει 22 χρόνια από τότε που το Φεστιβάλ Αισχύλεια συμπεριέλαβε στο πρόγραμμά του τα εικαστικά, αναθέτοντας σε αναγνωρισμένους καλλιτέχνες να δουν μέσω της τέχνης τους την Ελευσίνα και να συνομιλήσουν με τον τόπο, την ιστορία, τους αρχαίους μύθους και τις συνδηλώσεις τους, είναι φανερό ότι αυτή η πηγή έμπνευσης δεν έχει στερέψει. Η πρώτη εικαστική εγκατάσταση που πραγματοποιήθηκε στο πλαίσιο του φεστιβάλ ήταν το έργο της γλύπτριας Βάνας Ξένου «Ελευσις – Πέρασμα», το οποίο παρουσιάστηκε στο βιομηχανικό συγκρότημα «Κρόνος». Ακολούθησαν πολλοί και σημαντικοί εικαστικοί – ενδεικτικά αναφέρουμε την Καλλιόπη Λεμού, τη Λήδα Παπακωνσταντίνου, τη Διοχάντη, τον Μάριο Σπηλιόπουλο, τον Νίκο Ναυρίδη, τον Μικελάντζελο Πιστορλέτο, τον Ανδρέα Λόλη.

Λογοτεχνικές αλληγορίες

Φέτος, την πρόσκληση-πρόκληση παραλαμβάνει ο Κωστής Βελώνης, καλλιτέχνης που έχει επανειλημμένως τοποθετήσει με επιτυχία έργα του στον δημόσιο χώρο, καταφέρνοντας αφενός να σεβαστεί το φυσικό περιβάλλον και αφετέρου να δημιουργήσει γλυπτά που με χιούμορ και τόλμη συνθέτουν τοπικές παραδόσεις και λογοτεχνικές αλληγορίες με αφηγήσεις της σύγχρονης ζωής.

Ο ίδιος δεν ονομάζει ποιητική την εκφραστική του γλώσσα, μολονότι η ποίηση ενυπάρχει στο εικαστικό του έργο. Οπως υπάρχει επίσης στον τίτλο της κεντρικής εγκατάστασης που θα δημιουργήσει in situ στο Παλαιό Ελαιουργείο, ένα γλυπτό μεγάλης κλίμακας που ονομάζεται «Στάχυα πέφτουν σε τσιμεντένια δάπεδα». Με τρόπο που μας είναι οικείος στη δουλειά του, η μνημειακότητα της κατασκευής του έργου υπονομεύεται από τα υλικά, που τονίζουν την επικαιρικότητα. Συνδυάζοντας τις δυνατότητες και τα εκφραστικά του μέσα –αντλεί από τις πολιτισμικές και ανθρωπιστικές σπουδές του, την αρχιτεκτονική και τα εικαστικά– σχεδιάζει για το φεστιβάλ μια αυστηρή κτιριακή δομή, που «λειτουργεί ως ένας μηχανισμός κυοφορίας αλλά και συγκομιδής» όπως αναφέρει, συνδέοντας την οικολογία, τις αγροτικές δραστηριότητες και την ερωτική πράξη.

Κύκλος της φύσης

Η φετινή εικαστική ανάθεση του φεστιβάλ έγινε στον Κωστή Βελώνη.

«Η λέξη-κλειδί είναι ο μύθος της θεάς Δήμητρας, θεάς της καλλιέργειας και της γονιμότητας, και της κόρης της, Περσεφόνης», μας λέει ο καλλιτέχνης. «Στην Ελευσίνα, η παρουσία του χθόνιου στοιχείου είναι καθοριστική. Ο αέναος κύκλος της φύσης –αλλεπάλληλες καταστροφές και αναγεννήσεις– μου δίνουν το έναυσμα να μιλήσω για τη φθαρτότητα. Οχι όμως για τη θνητότητα. Η Δήμητρα θέλει να κρατήσει την Περσεφόνη κοντά της, αλλά μήπως εκείνη, μέσα από τις συνεχείς μεταμορφώσεις της, είναι τελικά εξοικειωμένη με τον θάνατο;» αναρωτιέται ο ίδιος.

Και συνεχίζει: «Δίνω ιδιαίτερη έμφαση στο κίτρινο χρώμα: το χρώμα του αγρού, της λάμψης του ήλιου πάνω στα νερά, του ώριμου σιταριού, των οργωμένων χωραφιών, του θερισμού, της ξηρασίας και της νέας σποράς, του χρώματος που επιβιώνει μέσα στον κύκλο της ζωής. Τα τσιμεντένια δάπεδα της πόλης δεν είναι το τέλος, κάτω από αυτά υπάρχει ζωή. Το έργο μου ομοιάζει επίσης με ένα ορθωμένο χωράφι, ή μια σύνθεση-παραβολή για τη γυναικεία ερωτογενή ζώνη».

Οι «μηροί της Δήμητρας», που θα δημιουργήσει στην Ελευσίνα, λειτουργούν σαν ένα καταφύγιο εντόμων με ορόφους που αποτελούνται από διαφορετικά ανακυκλώσιμα υλικά και φυτά, τα οποία προσελκύουν όλα τα είδη των εντόμων, που συνδράμουν στη διαδικασία της επικονίασης, ενώ τα ξύλινα διαπερατά στοιχεία του έργου θα αφήνουν τον άνεμο να περνάει υπογραμμίζοντας ηχητικά τον κύκλο των εποχών.

Διάρκεια έκθεσης: 28/8 – 23/10.

⇒ Ειδήσεις σήμερα

Ακολουθήστε το kathimerini.gr στο Google News και μάθετε πρώτοι όλες τις ειδήσεις"|Κριτικη
Επιτάφιοι Πολυτελή σατέν και μαργαριτάρια σε μια σπάνια έκθεση (pics).txt|"Επιτάφιοι: Πολυτελή σατέν και μαργαριτάρια σε μια σπάνια έκθεση (pics)

Πολυτελή υφάσματα, σατέν και βελούδο, μεταξωτά νήματα, αργυρά και επίχρυσα σύρματα, ημιπολύτιμοι λίθοι, μαργαριτάρια και πούλιες, για να δημιουργηθεί ένας εντυπωσιακός επιτάφιος. Πασίγνωστοι κεντητές ή κεντήτριες, δούλευαν ώρες ατελείωτες στα εργαστήρια για να φτιάξουν τα πολύτιμα υφάσματα που χρησιμοποιεί η ορθόδοξη εκκλησία κατά την λειτουργία της Μεγάλης Παρασκευής. Στο κέντρο απεικονίζεται το σώμα του Χριστού και γύρω του τα πρόσωπα του Επιτάφιου Θρήνου (οι άγγελοι, η Παναγία, οι μυροφόρες, ο μαθητής Ιωάννης, κ.ά.).

Οι επιτάφιοι, τα μοναδικά αυτά κεντήματα, μεγάλων διαστάσεων, είχαν και έχουν ξεχωριστή σημασία για την περίοδο του Πάσχα, διακρίνονται για την εικονογραφία, τον συμβολισμό, αλλά και την τεχνοτροπία τους. Είναι το ιερό πέπλο που χρησιμοποιείται την Μεγάλη Παρασκευή στο τελετουργικό της ορθόδοξης εκκλησίας, ένα λειτουργικό άμφιο που απέκτησε επικήδειο νόημα από τον 14 ο αιώνα και αποτελεί εξέλιξη του καλύμματος που ονομάζεται αήρ.

Τέσσερις από τους πιο σπάνιους επιτάφιους που προέρχονται από ιερές μονές των Ιωαννίνων, μαζί με μια αμφιπρόσωπη εικόνα του 14 ου αιώνα, καθώς και ιερά σκεύη που σχετίζονται με την λειτουργία του επιτάφιου, φιλοξενούνται από την Παρασκευή 19 Απριλίου και μέχρι τις 17 Ιουνίου στο Μουσείο Αργυροτεχνίας στο κάστρο του Ιτς Καλέ στα Γιάννενα. Την έκθεση που έχει τίτλο «Κεντητοί επιτάφιοι στα Ιωάννινα, 18 ος και 19 ος αιώνας», διοργανώνουν η Ιερά Μητρόπολη Ιωαννίνων, το Πολιτιστικό Ίδρυμα του Ομίλου Πειραιώς (ΠΙΟΠ) και η Εφορεία Αρχαιοτήτων Ιωαννίνων.

Ένας από τους επιτάφιους προέχεται από εργαστήριο της Κωνσταντινούπολης και οι άλλοι τρεις από εργαστήρια της Βιέννης. Δεν είναι γνωστό από ποια ακριβώς, αλλά σίγουρα προέρχονται από την Βιέννη. Από ένα τέτοιο εργαστήριο προέχεται ένας εντυπωσιακά κεντημένος επιτάφιος που χρονολογείται στα 1780 και γράφει την αφιέρωση του δωρητή του, του Γεώργιου Κρομμύδη. Λόγιος και συγγραφέας από τα Γιάννενα, ο Κρομμύδης βρέθηκε ως μεγαλέμπορος στη Ρωσία, όπου έγραψε μελέτες για την ελληνική γλώσσα και ο Αδαμάντιος Κοραής εκτιμούσε την συμβολή του στα γράμματα.

«Γιαννιώτες πλούσιοι έμποροι, δώριζαν πανάκριβους επιτάφιους στις εκκλησίες και στα μοναστήρια. Οι δωρητές ήταν άτομα ή οικογένειες, ή συντεχνίες ή ακόμη και ολόκληρες κοινότητες. Η προσφορά χρυσοκέντητων επιταφίων προσέδιδε κύρος στους δωρητές, ενώ η τιμή των κεντημάτων εξαρτιόταν από τα υλικά, τα υφάσματα και τα νήματα, αλλά και την τιμή του χρυσού», δήλωσε στο «Έθνος», ο Ανδρέας Λαπούρτας, υπεύθυνος Υπηρεσίας Μουσείων του ΠΙΟΠ.

Η δημιουργία ενός επιταφίου ήταν χρονοβόρα διαδικασία, μπορούσε να διαρκέσει ως και 15 μήνες. Η δουλειά ήταν δύσκολη και απαιτούσε υπομονή και επιμονή. Άντρες και γυναίκες, ειδικά εκπαιδευμένοι κεντούσαν τους επιτάφιους. Ονομαστή είναι η Κοκκώνα του Ρολογά μια κεντήτρια της Κωνσταντινούπολης, η οποία έφτιαχνε αριστουργήματα μαζί με την κόρη της.

Ένας από τους επιτάφιους που παρουσιάζονται στο Μουσείο Αργυροτεχνίας, αποδίδεται σε εργαστήριο της Κωνσταντινούπολης. Έχει διαστάσεις 2Χ1,45 μέτρα και συνδυάζει ζωγραφική σε μουσαμά για τα πρόσωπα και κέντημα για τα ενδύματα και τα αντικείμενα, ενώ χρονολογείται στα μέσα του 19ου αιώνα.

Την έκθεση πλαισιώνει πλούσιο άλλο υλικό, όπως ένα βίντεο από την γυναικεία μονή Αγίου Ιωάννου Προδρόμου του Μακρινού στα Μέγαρα, όπου οι μοναχές κεντούν επιτάφιους στο χέρι, μετά από παραγγελίες που παίρνουν από όλη τη χώρα.

Εμπλουτίζεται επίσης από μία αμφιπρόσωπη εικόνα που χρονολογείται στα μέσα του 14 ου αιώνα και αποτελεί δείγμα της Παλαιολόγειας Τέχνης. Όπως λέει ο κ. Λαπούρτας, από την μία πλευρά εικονίζεται η Παναγία Οδηγήτρια και από την άλλη ο Χριστός νεκρός, σε παράσταση Άκρας Ταπείνωσης, ένα θέμα που ταιριάζει τόσο με την έκθεση, όσο με το πνεύμα των ημερών. Η εικόνα είχε επιζωγράφιση του 1798, η οποία και αφαιρέθηκε, ενώ τοποθετείται στο δεσποτικό.

Ακόμη η έκθεση παρουσιάζει ένα δισκοπότηρο, που φέρει εγχάρακτη επιγραφή του 1847, ένα δισκάριο με Τίμια Δώρα και άλλα ιερά σκεύη που σχετίζονται με την λειτουργία της Μεγάλης Παρασκευής και του επιταφίου.

Την επιστημονική επιμέλεια της έκθεσης έχει η βυζαντινολόγος και ιστορικός τέχνης, Έλενα Παπασταύρου. Η ίδια έχει μελετήσει και δημοσιεύσει έναν σπάνιο και εντυπωσιακό επιτάφιο του 1672, που δωρήθηκε στο Βυζαντινό Χριστιανικό Μουσείο Αθηνών. Με ασημένια μεταλλική κλωστή έχουν κεντηθεί σε αυτόν οι σκηνές του Επιτάφιου Θρήνου και της Αποκαθήλωσης, πλαισιωμένες από αγγέλους, από μια ανδρική και μία γυναικεία μορφή και από τα τέσσερα ζώα της Αποκάλυψης.

Εκτός από το Βυζαντινό Χριστιανικό Μουσείου, χρυσοκέντητοι επιτάφιοι υπάρχουν και στο Μουσείο Βυζαντινού Πολιτισμού Θεσσαλονίκης. Ξεχωρίζει ένας μεταξωτός επιτάφιος κεντημένος με χρυσό νήμα που χρονολογείται στα 1300 και προέρχεται πιθανότατα από εργαστήριο της Θεσσαλονίκης.

Στο κέντρο απεικονίζεται ο νεκρός Χριστός περιτριγυρισμένος από αγγέλους. Δεξιά κι αριστερά παριστάνονται η Μετάδοση και η Μετάληψη Τίμιων Δώρων από τον Χριστό στους Αποστόλους. Πρόκειται για ένα έργο τέχνης που εντοπίστηκε σε ναό το 1900.

Τον όρο επιτάφιος για το ύφασμα που μέχρι τότε ονομαζόταν αήρ καθιέρωσε ο αρχιεπίσκοπος Θεσσαλονίκης Συμεών τον 15 ο αιώνα. Έδωσε το όνομα αυτό επειδή παρατήρησε ότι ήταν διακοσμημένος με το εικονογραφικό θέμα του νεκρού χριστού και παρέπεμπε στην σκηνή της ταφής."|Κριτικη
Ερχονται τα Vice Specials στον ΑΝΤ1.txt|"Ερχονται τα Vice Specials στον ΑΝΤ1

Δεν ξέρουμε κατά πόσον τα συμπαθητικά νούμερα που προσείλκυσε η αποστολή της εκπομπής «Σε πρώτο πλάνο» με την Κατερίνα Αντωνοπούλου στα Μάταλα λειτούργησε ως αφορμή για τον ΑΝΤ1 να προβάλει σε ώρα που μπορεί κάποιος να τα παρακολουθήσει ντοκιμαντέρ παραγωγής του Vice, τα οποία έχει εξασφαλίσει. Πάντως, από σήμερα και κάθε Σάββατο τα μεσάνυχτα το κανάλι με τίτλο «Vice specials» θα προβάλλει 45λεπτα ντοκιμαντέρ, γυρισμένα στην Ελλάδα από την ομάδα του Vice, με θέματα και ιστορίες που αφορούν την «προβληματική» καθημερινότητα ή και τη διασκέδαση ορισμένων συμπολιτών μας, όπως ο πόλεμος μεταξύ νόμιμων και παράνομων παραδοσιακών ψαράδων στη Λιμνοθάλασσα του Μεσολογγίου, η προσπάθεια εξολόθρευσης αγριοκούνελων στη Λήμνο, αλλά και το κυνήγι αγριογούρουνου στη Θράκη. Για καθένα από τα ντοκιμαντέρ, οι δημοσιογράφοι του Vice πέρασαν μια εβδομάδα με τις τοπικές κοινότητες των κυνηγών και των ψαράδων, καταγράφοντας με την κάμερα τα προβλήματα, τις προκλήσεις, τις καλές και τις κακές στιγμές, αλλά και τις παραδόσεις και τις τοπικές συνταγές.

Το σημερινό πρώτο ντοκιμαντέρ μάς ταξιδεύει στη Λήμνο όπου υπάρχουν εκατοντάδες χιλιάδες αγριοκούνελα – κάποιες μάλιστα εκτιμήσεις αξιωματούχων του ΥΠΕΚΑ ανεβάζουν τον αριθμό στις 800.000. Κάθε μέρα οι ντόπιοι κυνηγούν εκατοντάδες από αυτά. Παρ’ όλα αυτά, αυξάνονται και καμιά μέθοδος δεν έχει καταφέρει να θέσει υπό έλεγχο τον πληθυσμό τους. Τα αγριοκούνελα κατασπαράζουν καλλιέργειες, αρωματικά φυτά και ζωοτροφές, με αποτέλεσμα να ερημοποιείται σταδιακά μέρος του νησιού και να προκαλούνται ζημιές χιλιάδων ευρώ για τους αγρότες και τους κτηνοτρόφους. Η δημοσιογραφική ομάδα επικοινώνησε και με ειδικούς στην Αυστραλία για να μάθουμε πώς έθεσε υπό έλεγχο το ίδιο πρόβλημα, ενώ μια μαγείρισσα της Λήμνου μάς δίνει τη συνταγή της για το καλύτερο στιφάδο! Παρουσιάζει ο Αντώνης Ντινιακός.

Στο δεύτερο ντοκιμαντέρ (4/4) η ομάδα ταξιδεύει στη Λιμνοθάλασσα του Μεσολογγίου και καταγράφει τους λόγους που οδηγούν τους ντόπιους να ψαρεύουν στα υδάτινα χωράφια άλλων. Στο τρίτο ντοκιμαντέρ (18/4) πάει στη Θράκη για να καταγράψει το κυνήγι του αγριόχοιρου, αλλά και να εξετάσει γιατί περισσότεροι από 200.000 Ελληνες κάθε εβδομάδα εγκαταλείπουν το σπίτι για να κυνηγήσουν."|Κριτικη
Ευάγγελος Σπανός Ποιος ήταν ο επιστήμονας και επιχειρηματίας που έσβησε άδοξα από κορωνοϊό.txt|"Ευάγγελος Σπανός: Ποιος ήταν ο επιστήμονας και επιχειρηματίας που έσβησε άδοξα από κορωνοϊό

Αν θέλαμε να περιγράψουμε τον Ευάγγελο Σπανό με μια φράση, αυτή θα έπρεπε να ήταν «success story». Γιατί απέδειξε με τη ζωή του αυτό που πολλοί ενστερνίζονται στη θεωρία και άλλοι τόσοι αμφισβητούν στην πράξη: ότι δεν υπάρχει «δεν μπορώ», υπάρχει «δεν θέλω».

Ο Ευάγγελος Σπανός ξεκίνησε κυριολεκτικά απ’ το μηδέν -θα μπορούσε κανείς να πει και από το «μείον»-, για να φτιάξει -μετά από υψηλού επιπέδου σπουδές- τη δική του αυτοκρατορία στον ιδιωτικό τομέα των υπηρεσιών Υγείας, τη γνωστή «Βιοϊατρική».

Όπως αναφέρει σε άρθρο του το mononews.gr Ο δρόμος δεν ήταν στρωμένος με ροδοπέταλα, αλλά η ευφυΐα του, το επιχειρηματικό δαιμόνιό του, η σκληρή δουλειά και το πείσμα του τον έβγαλαν τελικά νικητή απ’ όλες τις αντιξοότητες που βρέθηκαν μπροστά του. Κινητήρια δύναμη αποτέλεσε η φτώχεια που έζησε με την οικογένειά του κατά τα παιδικά και εφηβικά του χρόνια, η οποία, όχι μόνο δεν τον σταμάτησε, αλλά λειτούργησε και ως εφαλτήριο για την επιτυχημένη μετέπειτα πορεία του.

Παιδικά χρόνια και σπουδές

Ο Ευάγγελος Σπανός γεννήθηκε το 1943 στη Σίνδο Θεσσαλονίκης.

Καταγόμενος από φτωχή αγροτική οικογένεια, από μικρός ήταν αναγκασμένος να δουλεύει στα κτήματα για να βοηθάει την οικογένειά του. «Όταν δεν είχα σχολείο, τα καλοκαίρια, από τις έξι το πρωί μέχρι το βράδυ δούλευα στα χωράφια μας. Ποτίζαμε τα βαμβάκια. Ήμασταν ξυπόλυτοι μέσα στα νερά, με εκατομμύρια κουνούπια γύρω μας», είχε δηλώσει ο ίδιος σε συνέντευξή του στην Καθημερινή.

Οι σπουδές μπήκαν από νωρίς στο στόχαστρό του, καθώς ήθελε να ξεφύγει από την οικογενειακή μοίρα. Όνειρό του ήταν να γίνει χημικός, αλλά τελικά φοίτησε στην Ιατρική, ικανοποιώντας την επιθυμία της μητέρας του, η οποία στεκόταν με σθένος στο πλευρό του όταν ο πατέρας του τον καλούσε να αφήσει τις σπουδές του για να δουλέψει στα κτήματα.

Το επιχειρηματικό δαιμόνιό του άρχισε να γίνεται εμφανές από το 1ο έτος των σπουδών του στην Ιατρική Σχολή Θεσσαλονίκης, όταν ασχολήθηκε με τη μεταπώληση μεταχειρισμένων ιατρικών βιβλίων, κερδίζοντας έτσι την οικονομική ανεξαρτησία του και αποκτώντας τη δυνατότητα να βοηθά σημαντικά την οικογένειά του.

Το βιβλιοπωλείο και τα χρόνια στο Λονδίνο

Το 1969 πήρε το πτυχίο του από την Ιατρική, ενώ το 1979 έλαβε PhD στην Εργαστηριακή Ενδοκρινολογία από πανεπιστήμιο του Λονδίνου.

Μετά το θάνατο του πατέρα του, μαζί με τον κατά 16 χρόνια μεγαλύτερο ετεροθαλή αδερφό του εγκατέλειψαν τη γεωργία, πούλησαν το πατρικό σπίτι στη Σίνδο και εγκαταστάθηκαν στη Θεσσαλονίκη.

Με τα χρήματα άνοιξαν ένα μικρό βιβλιοπωλείο απέναντι απ’ το κεντρικό τμήμα του πανεπιστημίου, όπου μεταπωλούσαν μεταχειρισμένα και καινούρια ιατρικά συγγράμματα. Πριν φύγει για το Λονδίνο παραχώρησε το μερίδιό του στον αδελφό του, ο οποίος συνέχισε τη ζωή του ως επιτυχημένος βιβλιοπώλης.

Στο Λονδίνο βρέθηκε με υποτροφία και έμεινε για 8 χρόνια, ως μεταπτυχιακός φοιτητής και στη συνέχεια ως ερευνητής. Παράλληλα, εργαζόταν για να καλύψει τα έξοδα της διαμονής του εκεί με τη σύζυγό του. Κοιμόταν μόνο τρεις ώρες την ημέρα, προκειμένου να μελετά.

Όταν έφτασε στο Λονδίνο, γνώριζε ελάχιστα Αγγλικά. Η πρώτη συνάντησή του με τον καθηγητή του έγινε με διερμηνέα τη σύζυγό του, η οποία ήταν καθηγήτρια Αγγλικής Φιλολογίας. Έγινε δεκτός ύστερα από εξετάσεις και αφού αναγκάστηκε να παρακολουθήσει ένα ειδικό course, ώστε να μάθει την ιατρική ορολογία στην αγγλική γλώσσα.

Κατά την παραμονή του εκεί έγινε διεθνώς γνωστός από το ερευνητικό του έργο στο μεταβολισμό της βιταμίνης D.

Εντούτοις, στο βιογραφικό του εντάσσεται και η συγγραφή τριών βιβλίων, στα χρόνια που ακολούθησαν. Το 2001 κυκλοφόρησε το βιβλίο του «Εργαστηριακή Ενδοκρινολογία», λίγα χρόνια αργότερα, το 2006, το βιβλίο του «Κλινική Χημεία», ενώ μόλις πέρυσι, το 2019, κυκλοφόρησε το βιβλίο του «Εργαστηριακή διαγνωστική».

Οι απαρχές της Βιοϊατρικής

Επιστρέφοντας από το Λονδίνο με PhD, ο Ευάγγελος Σπανός ονειρευόταν ακαδημαϊκή καριέρα. Ωστόσο, ο Βρετανός καθηγητής του τον παρότρυνε να ανοίξει δικό του εργαστήριο. Ο ίδιος δεν είχε κεφάλαιο και προσφέρθηκε να βοηθήσει ο καθηγητής του. «Με μετοχικό κεφάλαιο 200.000 δραχμές το 1981 ανοίξαμε ένα μικρό ενδοκρινολογικό εργαστήριο, στην οδό Μιχαλακοπούλου, με τη σύζυγό του τηλεφωνήτρια και αιμολήπτρια κι εμένα, μαζί με μια βοηθό, να κάνει τις εξετάσεις», ανέφερε σε πρόσφατη συνέντευξή του.

Όμως, η ανάπτυξη κατά τον πρώτο χρόνο λειτουργίας ήταν αναιμική, γεγονός που έσπειρε το σπόρο της αμφιβολίας μεταξύ των εταίρων για την επιτυχία του εγχειρήματος.

«Οι σημαντικότερες δυσκολίες που αντιμετώπισα είχαν να κάνουν με την προσπάθεια της Πολιτείας να απαγορεύσει τη λειτουργία υποκαταστημάτων στα διαγνωστικά κέντρα, ευνοώντας έτσι κατάφωρα τις κλινικές», έχει αναφέρει περίπου πριν από έναν χρόνο σε συνέντευξή του στο Success Stories.

Στο μεταξύ προκειμένου να μην μείνει η Βιοϊατρική με ένα σημείο εξυπηρέτησης, οι μέτοχοί της αποφάσισαν να επεκταθεί στον κλάδο των ιδιωτικών κλινικών, εξαγοράζοντας από το 2001 έως το 2006 τρεις κλινικές σε Αθήνα, Πειραιά και Θεσσαλονίκη.

Από το 2011 και μετά και παρά την οικονομική κρίση εμφάνιζαν μικρή αλλά σταθερή κερδοφορία. Στο πλάνο ήταν και η επέκταση των διαγνωστικών κέντρων σε Αθήνα και Θεσσαλονίκη, μια επένδυση της τάξεως των 15 εκατ. ευρώ.

Σήμερα, η Βιοϊατρική αποτελεί έναν ισχυρό όμιλο εταιρειών υγείας που απασχολεί περίπου 3000 άτομα, τα οποία εξυπηρετούν πάνω από 2,5 εκατ. επισκέψεις τον χρόνο.

Προσφορά μέσα από το νοσοκομείο

Ο διακεκριμένος επιστήμων και επιχειρηματίας αποτελεί το 109ο θύμα του κορονοϊού στη χώρα μας. Νοσηλευόταν εδώ και αρκετές ημέρες σε Μονάδα Εντατικής Θεραπείας του νοσοκομείου «Σωτηρία». Από την αρχή η κατάστασή του κρίθηκε σοβαρή, καθώς έπασχε από αρτηριακή υπέρταση και ανήκε στις ευπαθείς ομάδες.

Πριν από λίγες ημέρες, ο όμιλος Βιοϊατρική άρχισε να κατασκευάζει ασπίδες προσώπου με τρισδιάστατους εκτυπωτές (3D printers), για την προστασία των επαγγελματιών υγείας, τις οποίες έθεσε στη διάθεση της Γενικής Γραμματείας Πολιτικής Προστασίας.

Η ασπίδα σχεδιάστηκε από το Τμήμα Έρευνας & Τεχνολογίας της Διεύθυνσης Πληροφορικής του Ομίλου και κατασκευάστηκε στα εργαστήριά του με τεχνολογίες τρισδιάστατης εκτύπωσης. Η σχεδίαση βασίστηκε σε διεθνή σχέδια, αλλά προσαρμόστηκε στις ιδιαιτερότητες της ελληνικής αγοράς. Τα σχέδια κατασκευής διατέθηκαν δωρεάν προς κάθε ενδιαφερόμενο.

Ως μαχητής από μικρός, ο Ευάγγελος Σπανός συνέχισε να παλεύει σκληρά για τη ζωή του. Όμως, τα ξημερώματα του Μ. Σαββάτου, υπέκυψε στον «αόρατο εχθρό».

Ήταν παντρεμένος με την Ανδρομάχη Σπανού και απέκτησαν δύο παιδιά, τον Γιώργο και τη Δήμητρα. Το καταφύγιό του ήταν το εξοχικό του στις Σπέτσες, όπου ψάρευε, καλλιεργούσε φρούτα και λαχανικά και ζούσε χαλαρές στιγμές με τη σύζυγό του, τα παιδιά τους και τα επτά εγγόνια τους.

Ένας από τους σημαντικότερους σταθμούς στην πορεία του υπήρξε το 2013, όταν έλαβε το βραβείο «αυτοδημιούργητου επιχειρηματία» από την Ernst & Young. Γιατί αυτό ακριβώς ήταν: ένας γνήσιος και καθόλα αυτοδημιούργητος επιχειρηματίας, που πέρασε στην ιστορία ως μία από τις εμβληματικότερες προσωπικότητες του επιχειρείν στον τομέα των ιδιωτικών υπηρεσιών υγείας."|Κριτικη
ΕΨΑ ο μεγαλύτερος μικρός εμφιαλωτής της ελληνικής αγοράς.txt|"ΕΨΑ: ο μεγαλύτερος μικρός εμφιαλωτής της ελληνικής αγοράς

Πρόκειται για την πρώτη εταιρεία εμφιάλωσης στην ελληνική ιστορία του κλάδου των αναψυκτικών, που η δημιουργία της βασίστηκε σε ένα «τυχαίο» γεγονός. Η λειτουργία της υπερβαίνει τις οκτώ δεκαετίες και αφού κατόρθωσε να επιβιώσει από τις αναστατώσεις της μακρόχρονης διαδρομής της, σήμερα διεκδικεί – και φαίνεται να κερδίζει – τη θέση του μεγαλύτερου «μικρού» εμφιαλωτή της ελληνικής αγοράς. Η περίφημη λεμονάδα, που σε αυτήν οφείλεται η δημιουργία της επιχείρησης, παραμένει το εμβληματικό της προϊόν, αν και η πορτοκαλάδα της έρχεται πρώτη στις πωλήσεις της. Η Εταιρεία Ψυγείων Αγριάς ΑΕ, η ΕΨΑ, όπως είναι γνωστή, τα τελευταία έξι – επτά χρόνια, αφού ανασυγκροτήθηκε και διηύρυνε την «γκάμα» των προϊόντων της και το δίκτυο διανομής της, κατόρθωσε να κερδίσει όχι μόνο υψηλούς ρυθμούς ετήσιας ανάπτυξης, αλλά και την πρώτη θέση από τις ελληνικών συμφερόντων εταιρείες αναψυκτικών. Η εταιρεία από το 1969 ανήκει στη μανιάτικης καταγωγής οικογένεια Ν. Τσαούτου. Εκείνη την εποχή ανήκε στην Εθνική Τράπεζα και η λειτουργία της καρκινοβατούσε – ο εκάστοτε διευθυντής του υποκαταστήματος της τραπέζης ήταν και επικεφαλής της εταιρείας -, ενώ ο Βόλος διέθετε άλλα έξι «λεμονάδικα» (Καλφόπουλος, Ερμής κ.ά).

Η απόκτηση της εταιρείας ΕΨΑ από τις οικογένειες Μοσχοκλαΐδη και Τσαούτου τελικά αποδείχθηκε σωτήρια λύση. Αργότερα, όταν άλλα ισχυρά προϊόντα αναψυκτικών άρχισαν να κυριαρχούν στην ελληνική αγορά, οι αντοχές της δοκιμάστηκαν για μία ακόμη φορά. Ωστόσο η ΕΨΑ και πάλι τα κατάφερε. Λέγεται όμως πως αν και δύο φορές ασχολήθηκε με την αγορά των αναψυκτικών η Επιτροπή Ανταγωνισμού, εκδίδοντας δύο ισχυρές καταδικαστικές αποφάσεις υψηλών προστίμων, τα «χτυπήματα κάτω από τη ζώνη» στην αγορά δεν έχουν περιοριστεί και οι διάφορες εμπορικές κινήσεις παραμένουν αμφιβόλου νομιμότητος.

* Η ιστορία της εταιρείας

Η ιστορία της ΕΨΑ αρχίζει πολύ νωρίς και συνδέεται με τη βιομηχανική ανάπτυξη του Βόλου – από τα σημαντικά οικονομικά κέντρα του ελληνικού 20ού αιώνα – που αρχίζει ύστερα από την ενσωμάτωση της Θεσσαλίας στο ελληνικό κράτος το 1881. Στοιχεία εμπορικής και βιομηχανικής ανάπτυξης παρατηρούνται από τα μέσα του 19ου αιώνα, αλλά από τις αρχές του 20ού αρχίζει η οικονομική απογείωση της περιοχής. Βιομηχανίες τροφίμων, μεταλλευτικές βιομηχανίες και μεταξουργεία είναι οι κυριότερες επιχειρήσεις – μαζί φυσικά με την ανάπτυξη του εμπορίου – που σκιαγραφούν τον πλήρη αστικό μετασχηματισμό της περιοχής του Βόλου.

Υπάρχουν λοιπόν αρκετά ονόματα που σημάδεψαν την εξέλιξη της περιοχής και έγιναν συνώνυμα της οικονομικής ιστορίας της πόλης σε διαφόρους περιόδους του περασμένου αιώνα. Η οικογένεια Κοσμαδόπουλου, πηλιορείτικης καταγωγής, ανήκει σε αυτή την κατηγορία: από το 1885 και σχεδόν καθ’ όλη τη διάρκεια του Μεσοπολέμου αναδεικνύεται σε πρωταγωνιστή της οικονομικής ζωής της πόλης. Ο Δημ. Κοσμαδόπουλος έχει αποκληθεί «οικονομικός πατήρ» του Βόλου. Ακόμη και σήμερα, στην αυγή του 21ου αιώνα, τα «σημάδια» της μεσοπολεμικής δραστηριότητας της οικογένειας παραμένουν αποτυπωμένα στη βιομηχανία του Βόλου.

Πρόκειται για την όχι μόνο εν λειτουργία αλλά και ακμάζουσα και μάλλον φιλόδοξη βιομηχανία αναψυκτικών, τη γνωστή ΕΨΑ, ιδρυτές της οποίας είναι οι Κοσμαδόπουλοι. Η λειτουργία της εταιρείας αρχίζει το 1924.

Ο Δημ. Κοσμαδόπουλος γεννήθηκε το 1856 στο Πουρί της Ζαγοράς και μετανάστευσε νωρίς στη Σμύρνη. Στον Βόλο επέστρεψε το 1882, έναν χρόνο μετά την προσάρτηση της Θεσσαλίας, και επιχείρησε ανεπιτυχώς να δραστηριοποιηθεί εμπορικά. «Και το κατάστημα κλείει κατά τας τελευταίας ημέρας του πρώτου έτους της ζωής του, μεταβάλλεται δε εις μικροσκοπικό τραπεζάκι στηθέν έμπροσθεν καταστήματος της κεντρικής οδού Δημητριάδος και περιλαμβάνον ολόκληρον την περιουσίαν του νεαρού επιχειρηματίου, ανερχομένην εις πεντήκοντα λίρας Τουρκίας». Ετσι «ο Κοσμαδόπουλος ήρχισε το πρώτο στάδιο της τραπεζιτικής του ζωής, το σφρίγος και η δύναμις της οποίας ήταν κλεισμένα μέσα στο τραπεζάκι με τα διάφορα ξένα νομίσματα επί τρία ολόκληρα χρόνια» (Πανελλήνιον Λεύκωμα, Αθήνα 1921).

* Το τραπεζικό γραφείο

Ο κατ’ επάγγελμα αργυραμοιβός Κοσμαδόπουλος κατορθώνει πάντως να συγκεντρώσει το ενδιαφέρον και την εμπιστοσύνη του εμπορικού κόσμου της πόλης και το 1885 στο κεντρικότερο σημείο του Βόλου ανοίγει το πρώτο του τραπεζικό γραφείο. Το 1910 δημιουργεί τη δική του τράπεζα, που έχει καταγραφεί στην οικονομική ιστορία του Βόλου ως η Τράπεζα Κοσμαδόπουλου.

«Αποβαίνει ο οικονομικός πατήρ του Βόλου, μέγιστος υποστηρικτής του εμπορίου και της βιομηχανίας, καθ’ ον χρόνον εις τας κρισιμωτέρας των στιγμών των αι άλλαι τράπεζαι είχον ερμητικώς κλεισμένα τα ταμεία των, ο Κοσμαδόπουλος ήταν ο μόνος χορηγός χρημάτων, ο μόνος βοηθός, ο μόνος υποστηρικτής. Εκάστη κρίσις εμπορική κατά τα τελευταία ιδίως έτη εγένετο αφετηρία νέας ζωής διά την Τράπεζαν του Κοσμαδόπουλου, νέας επεκτάσεως των υπηρεσιών της, νέας ευημερίας» (ό.π.).

Το 1917 προσλαμβάνει ως συνεταίρους του γιους του Ιωάννη και Γεώργιο «καταρτίσας μετ’ αυτών ομόρρυθμον τραπεζικήν Εταιρείαν, την Τράπεζαν Δ. Κοσμαδόπουλου και Υιών» και αμέσως μετά αποσύρεται. Το 1921 ο Δημ. Κοσμαδόπουλος πεθαίνει και την ίδια χρονιά η τράπεζα μετατρέπεται σε ανώνυμη εταιρεία.

Λίγα χρόνια αργότερα, το 1924, οι δύο αδελφοί Κοσμαδόπουλοι αποφασίζουν να δημιουργήσουν μία πρότυπη μονάδα εμφιάλωσης στην Αγριά, έξω από τον Βόλο, παράλληλα με τα ψυγεία που διέθεταν. Συγκεκριμένα, για να συντηρούν την παραγωγή λεμονιών της περιοχής (κυρίως από τα Λεχώνια), αποφασίζουν να δημιουργήσουν τη μονάδα των ψυγείων. Το 1924 όμως η παραγωγή λεμονιών ήταν πολύ μεγάλη και, μπροστά στον κίνδυνο να καταστραφεί, αποφασίζεται το μέρος της παραγωγής που περίσσευε να χυμοποιηθεί. Για τον λόγο αυτόν προσκαλούν ειδικό τεχνικό από τη Γερμανία.

Ο γερμανός μηχανικός εγκαθίσταται στον Βόλο και σε αυτόν οφείλεται η περίφημη συνταγή της λεμονάδας ΕΨΑ – το αναψυκτικό που για δεκαετίες κέρδισε την προτίμηση αρκετών γενεών και στην περιοχή της Θεσσαλίας η επωνυμία ταυτίστηκε με το προϊόν -, που, όπως υποστηρίζουν οι σημερινοί ιδιοκτήτες, ως σήμερα παραμένει μυστική.

Η παραγωγή λοιπόν του αναψυκτικού αρχίζει και με τη λειτουργία του εργοστασίου η εταιρεία παρέχει ρεύμα σε όλη τη γύρω περιοχή. Το 1936 η εταιρεία αλλάζει χέρια και νέος ιδιοκτήτης της ΕΨΑ γίνεται η Εθνική Τράπεζα. Η εταιρεία εκσυγχρονίζεται επενδύοντας σημαντικά κεφάλαια σε νέες εγκαταστάσεις και μηχανήματα. Η πρώτη συσκευασία, η γυάλινη φιάλη με την μπίλια, αλλάζει και αντικαθίσταται από τη φιάλη με μηχανικό πώμα. Εναν χρόνο αργότερα, το 1937, η λεμονάδα ΕΨΑ κερδίζει το Χρυσούν Βραβείον Ποιότητας στη Διεθνή Εκθεση Θεσσαλονίκης.

Μετά τον πόλεμο μία νέα οικονομική περίοδος έχει ανοίξει και η εταιρεία διεκδικεί τη δική της θέση. Το 1950 ο Αριστείδης Αλεξανδρίδης, ένας απλός υπάλληλος της Εθνικής Τράπεζας, σχεδιάζει τη νέα φιάλη. Η νέα πρωτότυπη φιάλη που έχει σχεδιάσει, από μεράκι για τη λεμονάδα, είναι πραγματικά εντυπωσιακή: καινούργια για την εποχή φόρμα, έντονος χαρακτήρας και ένας ανάγλυφος ρόμβος που δηλώνει ότι το προϊόν έχει βραβευθεί. Η σημαντικότερη όμως καινοτομία είναι το νέο πώμα crown, το οποίο καταργεί το μηχανικό πώμα που διέθετε ως τότε. Το 1965 η εταιρεία Νέα Ψυγεία Αγριάς ΑΕ διέθετε 200 ίππους δύναμη και απασχολούσε 78 εργαζομένους.

* Νέος ιδιοκτήτης

Το 1969, 45 χρόνια μετά την ίδρυση της ΕΨΑ, η εταιρεία αλλάζει και πάλι ιδιοκτήτη. Η Εθνική Τράπεζα, αποδεχόμενη την πρόταση των αδελφών Μοσκαχλαΐδη και του Νίκου Τσαούτου, τους παραχωρεί την επιχείρηση και έτσι η ΕΨΑ φθάνει στα χέρια των σημερινών ιδιοκτητών της. Ο νέος κύκλος επενδύσεων που πραγματοποιούνται αυξάνει την παραγωγική δυναμικότητά της, η οποία ανέρχεται πλέον στις 7.500 φιάλες την ώρα.

Η εταιρεία, κατέχοντας ισχυρή παρουσία στην περιοχή της Κεντρικής Ελλάδας, αναπτύσσεται – ο κ. Ν. Τσαούτος διετέλεσε πρόεδρος του τοπικού Συνδέσμου Βιομηχανιών – διευρύνοντας τόσο την γκάμα των προϊόντων της όσο και το δίκτυο των πωλήσεων. Ενδεικτικό της αντίληψης των ιδιοκτητών της αποτελεί το γεγονός ότι στον χώρο των εγκαταστάσεων του εργοστασίου διαθέτει το δικό της μουσείο, όπου εκτίθενται στοιχεία που αποτελούν τεκμήρια της ιστορίας της: χειροκίνητος αποφλοιωτήρας και αποχυμωτής, μηχανήματα παραγωγής διοξειδίου του άνθρακα και φυσικά όλοι οι τύποι των φιαλών που κατά περιόδους χρησιμοποίησε."|Κριτικη
Η πανσιόν όπου η Εντα συνάντησε την Μπλανς.txt|"Η πανσιόν όπου η Εντα συνάντησε την Μπλανς

Στο βιβλίο του Αλέξη Σταμάτη Σαν τον κλέφτη μες στη νύχτα (2002) μια ηθοποιός, η Λήδα Λοΐζου, καταρρέει επί σκηνής καθώς ερμηνεύει την Κυρά της θάλασσας. Εκείνη την περίοδο, ο ίδιος είχε εκδώσει και μια επιστολική νουβέλα με τον χαρακτηριστικό τίτλο Σκορπιός στο συρταράκι. Τι ακριβώς συνδέει τα συγκεκριμένα έργα με το Λευκό δωμάτιο, το πρόσφατο μυθιστόρημά του, όπου πρωταγωνιστεί η Εντα Γκάμπλερ, μια εμβληματική ηρωίδα της παγκόσμιας δραματουργίας; Μα προφανώς ο λεγόμενος Νονός της τελευταίας, ο δημιουργός δηλαδή, ο Χένρικ Ιψεν.

Αλέξης Σταμάτης

Το λευκό δωμάτιο

Εκδόσεις Καστανιώτη, 2021

σελ. 224, τιμή 15 ευρώ

«Είμαι πολύ εξοικειωμένος με το σύμπαν του» εξηγούσε μεσοβδόμαδα στο «Βήμα» ο γνωστός συγγραφέας, στο Θέατρο Σταθμός του Μεταξουργείου, στο κέντρο της πρωτεύουσας, όπου συνομιλήσαμε. «Ετυχε παλαιότερα να ταξιδέψω στη Νορβηγία, να τον διαβάσω συνολικά, να μελετήσω εξονυχιστικά τη ζωή του. Διατηρούσε πράγματι στο συρτάρι του έναν σκορπιό, τον οποίο τάιζε προκειμένου να εμπνευστεί… Αυτό είναι ένα μόνο από τα δεκάδες μικροπράγματα που με εντυπωσιάζουν ακόμα στην περίπτωσή του. Οπως και το γεγονός, ας πούμε, ότι είχε απέναντί του πάντοτε, ενόσω έγραφε, μια προσωπογραφία του Σουηδού, του Στρίντμπεργκ, ώστε να βλέπει το αντίπαλον καλλιτεχνικόν δέος… Τον θαυμάζω τον Ιψεν, για την αρκούντως διχασμένη προσωπικότητά του και, συγχρόνως, τη σπουδαία τομή που επέφερε στο μοντέρνο θέατρο, στο αστικό δράμα. Κάθε έργο του είναι μια τέλεια κατασκευή, απολύτως γεωμετρημένη, δεν περισσεύει τίποτα, νιώθεις δε πως αν μετακινήσεις κάτι θα συντριβεί όλο το οικοδόμημα. Μετά τον Αμλετ του Σαίξπηρ, ο οποίος είναι και ο πλέον αγαπημένος μου όλων των εποχών, εκτιμώ ότι η Εντα Γκάμπλερ είναι ο πιο αινιγματικός ρόλος που μας δόθηκε ποτέ» ανέφερε ο Αλέξης Σταμάτης, που έχει γράψει μέχρι σήμερα εννέα θεατρικά έργα, συμπεριλαμβανομένου του Λευκού δωματίου.

Ναι, έτσι είναι, διότι σε λίγες μέρες (σχεδόν ταυτόχρονα με την κυκλοφορία του μυθιστορήματος) ανεβαίνει και η ομώνυμη παράσταση. «Αυτή η ταυτόχρονη συνύπαρξη των δύο μορφών είναι ασυνήθιστη για εμένα και την απολαμβάνω. Στην πεζογραφία είναι αλλιώς, έχουμε την πολυτέλεια να δολιχοδρομούμε αρκετά μέσα στην αφήγηση. Στο θέατρο όμως κρύβουμε πολύ περισσότερο. Μπορεί κανείς να λέει «καλημέρα» και να εννοεί «σ’ αγαπώ». Κάθε κείμενο, στο θέατρο, είναι μια σπουδή στα υπόρρητα νοήματα» συνέχισε ο Αλέξης Σταμάτης, ο οποίος περιτριγυρίζεται από ηθοποιούς και στην αληθινή του ζωή, τη μητέρα του Μπέτυ Αρβανίτη και τη σύζυγό του Εύα Σιμάτου. «Δεν έχω βιώσει ξανά ανάλογη συγκίνηση, όπως τότε, όταν πρωτάκουσα ηθοποιό να λέει κάτι δικό μου, ζωντανά, στη σκηνή. Πάντως, γενικώς, είμαι μάλλον απαιτητικός ως θεατής, ενίοτε σκληρός. Μάλλον επειδή έκανα πολλή παρέα με τον Μίνω Βολανάκη» αστειεύτηκε με μια δόση νοσταλγίας.

«Διαχρονικές ψυχοσυνθέσεις»

Ας επιστρέψουμε όμως στην περίκλειστη (και εξόχως μεταφυσική) συνθήκη του έργου, σε όλες τις εκδοχές του. Η Εντα Γκάμπλερ, ένα πλάσμα της φαντασίας, μεταφέρεται υποτίθεται σε έναν ορεινό τόπο, στην Πανσιόν που διευθύνει η γηραιά κυρία Φλόρα, και εκεί θα συγχρωτιστεί με ανάλογα λογοτεχνικά πλάσματα, «κτήματα του πολιτισμού μας, διαχρονικές ψυχοσυνθέσεις», μεταξύ των οποίων η Μπλανς Ντιμπουά (από το Λεωφορείον ο πόθος του Τένεσι Γουίλιαμς). «Η Εντα δεν είναι σαν όλους τους άλλους εκεί. Δεν συμβιβάζεται. Θέλει να ξεφύγει, να αποδράσει, να ορίσει μια ανθρώπινη μοίρα, όπως έγραψε ο Ιψεν. Είναι, μαζί με την Μπλανς, δύο αντιφατικές ηρωίδες. Διεκδικούν πολύ έντονα, για τα δεδομένα της εποχής τους, τις επιθυμίες τους. Θέλουν να υπερβούν τα τραύματά τους, παρά την αντίδραση του περιβάλλοντός τους. Εκεί θεωρώ ότι συναντιούνται, αν αφήσουμε κατά μέρος τη δεδομένη αισθητική τους συγγένεια. Μην ξεχνάτε, η Εντα πλήττει με την πραγματικότητα και η Μπλανς προτιμά, αντί του ρεαλισμού, τη μαγεία».

Με τη σειρά του ο Μάνος Καρατζογιάννης, ο σκηνοθέτης της παράστασης, λίγο πριν αρχίσει η πρόβα εκείνο το απόγευμα, υπογράμμισε: «Αυτός ο δημιουργικός συναγωνισμός ανάμεσα στον μυθιστοριογράφο και στον δραματουργό Σταμάτη, είναι το δέλεαρ για εμένα μέσα σε αυτό το διττό πλαίσιο. Το έργο αυτό αποτελεί, πρωτίστως, έναν ύμνο στο ίδιο το θέατρο, στη σαγήνη που ασκεί. Πρόκειται δε, υπό τις δεδομένες συνθήκες, για μια αλληγορία εγκλεισμού και, παράλληλα, για ένα ατέρμονο ψυχαναλυτικό παιχνίδι. Θίγει τη βία του καιρού μας το έργο και επιχειρεί ένα απρόβλεπτο πέρασμα από την πατριαρχία στη μητριαρχία. Εχω προσπαθήσει, μεταχειριζόμενος ακριβώς τα εργαλεία του ίδιου του θεάτρου, τους εγνωσμένους τρόπους του και την ποιητική του ατμόσφαιρα, να αφηγηθώ μια συναρπαστική ιστορία, να στήσω μια φαντασμαγορία, στην οποία οι ηθοποιοί δεν καλούνται τόσο να ερμηνεύσουν συγκεκριμένους ρόλους, όσο να εκφράσουν, με την κίνηση και το αίσθημά τους, τις φοβερές αγωνίες που κατακλύζουν μια γυναίκα. Δεν είναι τυχαίο ότι βλέπουμε επί σκηνής τρεις γυναίκες (Πέγκυ Σταθακοπούλου, Εύα Σιμάτου, Σμαράγδα Σμυρναίου) οι οποίες εκπροσωπούν τρεις διαφορετικές γενιές, βιολογικές μα και ερμηνευτικές, πλαισιωμένες από έναν κομπέρ, που λειτουργεί σαν αεικίνητο ξωτικό (Δημήτρης Τσίκλης). Πιστεύω πολύ στις ψυχικές συναντήσεις και των ανθρώπων και των ηθοποιών. Και περιμένουμε τους θεατές, ώστε όλοι μαζί να ανακτήσουμε την απτική επαφή, το παρηγορητικό χάδι, ό,τι μας στέρησε η πανδημία»."|Κριτικη
Λικ Μοντανιέ - Πέθανε ο ιολόγος που ανακάλυψε το AIDS και θερμός αντιεμβολιαστής.txt|"Λικ Μοντανιέ / Πέθανε ο ιολόγος που ανακάλυψε το AIDS και θερμός αντιεμβολιαστής

Ο απόψεις του τον μετέτρεψαν σε «παρία» στην επιστημονική κοινότητα και «ήρωα» για τους αντι-εμβολιαστές

Ο Λικ Μοντανιέ, βραβευμένος με Νόμπελ Ιατρικής πέθανε σε ηλικία 89 ετών. Ο Γάλλος ιολόγος είχε τιμηθεί με Νόμπελ Ιατρικής το 2008, όταν κατάφερε να απομονώσει τον ιό HIV. Η ανακάλυψή του επιτάχυνε την ανακάλυψη των τεστ για το AIDS και των αντιρετροϊκών φαρμάκων που παρατείνουν τη ζωή των ασθενών.

Είχε γεννηθεί το 1932. Σταδιακά απομονώθηκε από την επιστημονική κοινότητα, λόγω των αμφιλεγόμενων θεωριών που εξέφραζε ή ασπάστηκε. Υπήρξε σφοδρός επικριτής των χειρισμών των κυβερνήσεων στο θέμα του κορωνοϊού, υποστηρίζοντας ότι πρόκειται για «υγειονομική δικτατορία». Ήταν ενάντια στον εμβολιασμό κατά του κορωνοϊού, αλλά και κατά του εμβολιασμού των παιδιών καθώς τα θεωρούσε «έγκλημα» χαρακτηρίζοντάς τα «περιττά, επικίνδυνα και αναποτελεσματικά». Μάλιστα το 2020, είχε υποστηρίξει ότι ο SARS-CoV-2 κατασκευάστηκε από τον άνθρωπο σε εργαστήριο και ότι μπορεί να ήταν το αποτέλεσμα μιας προσπάθειας δημιουργίας εμβολίου για το HIV/AIDS.

Είχε ισχυριστεί επίσης ότι ο αυτισμός προκαλείται από μόλυνση και μάλιστα διεξήγαγε πειράματα για να το αποδείξει, καταλήγοντας ότι τα αντιβιοτικά μπορούν να θεραπεύσουν την ασθένεια. Πίστευε επίσης ότι ένας οργανισμός με καλό ανοσοποιητικό σύστημα μπορεί να καταπολεμήσει τον HIV μόνο με την κατάλληλη δίαιτα.

Αυτές οι απόψεις του τον είχε ως αποτέλεσμα να απομονωθεί από την επιστημονική κοινότητα και να μετατραπεί ως «ήρωας» για τους αντιεμβολιαστές.

O βραβευμένος επιστήμονας είχε εργαστεί σε πολλά επιστημονικά ιδρύματα. Υπήρξε ομότιμος διευθυντής έρευνας στο CNRS, καθηγητής στο Ινστιτούτο Παστέρ, διευθυντής του Κέντρου Μοριακής και Κυτταρικής Βιολογίας στο Queens College του City University της Νέας Υόρκης και διευθυντής ερευνητικού ινστιτούτου στο Πανεπιστήμιο Jiao-tong της Σαγκάης. Υποστήριξε, επίσης, μέσω της έρευνάς του την Ακαδημία Επιστημών, αλλά και την Εθνική Ακαδημία Ιατρικής."|Κριτικη
Μυστικά στην οδό Ασκληπιού.txt|"Μυστικά στην οδό Ασκληπιού

Ολος ο Ξανθούλης σε 420 σελίδες. H ατμοσφαιρικότητα του Πεθαμένου λικέρ, οι οικογενειακές πίκρες του Ροζ που δεν ξέχασα, το χιούμορ της Οικογένειας Μπες-Βγες, το μεταφυσικό στοιχείο του Τούρκου στον κήπο, η λεπτοδουλειά στη σκιαγράφηση των χαρακτήρων του Χάρτινου Σεπτέμβρη της καρδιάς μας. Το πρόσφατο Ο θείος Τάκης ανακεφαλαιώνει τις αρετές των προηγούμενων, 14 τον αριθμό, μυθιστορημάτων του Γιάννη Ξανθούλη. Ο συγγενής του τίτλου δεν είναι απαραιτήτως ούτε το πιο τραγικό ούτε το πιο ενδιαφέρον πρόσωπο της οικογένειας που κατοικεί επί της Ασκληπιού το 1951, όταν μια σειρά γεγονότων διαλύει μία μία τις σχέσεις. Ο πατέρας της οικογένειας, με το ξανθουλικό όνομα Νείλος Βασιλειάδης, κατηγορείται για ασέλγεια σε βάρος ενός μαθητή του. Ο αυστηρός οικογενειάρχης δεν αρνείται την κατηγορία. Ως το τέλος του βιβλίου οι αποκαλύψεις γύρω από τη σεξουαλικότητα του πατέρα, τη γνώση της μητέρας επί του θέματος και τα μέτρα που έχει λάβει έτερος συγγενής για να σώσει τα προσχήματα θα αποδείξουν ότι δεν υπάρχουν μυστικά, ακόμη κι όταν η πόρτα της κρεβατοκάμαρας διπλοκλειδώνεται. Οι υπόλοιπες προσωπικές σχέσεις του βιβλίου θα συμβάλουν στην ίδια άποψη: η ιδιωτική ζωή είναι κάτι που όλοι επιθυμούν αλλά ουδείς είναι ικανός να διαφυλάξει.

Τα πρόσωπα της ιστορίας παρουσιάζονται με έναν κυκλικό τρόπο, αρχικά μέσα από την ξεκάθαρη οικογενειακή σχέση και κατόπιν μέσα από τις συγκεκαλυμμένες σχέσεις τους. Το δέντρο έχει ως εξής: ο Νείλος και η σύζυγος Ζωή -η οποία είναι κατάκοιτη από ανίατη ασθένεια -έχουν τρία παιδιά. Τον Τάκη του τίτλου, ο οποίος είναι φοιτητής της Νομικής, λιγομίλητος και φαινομενικά ντροπαλός -γιατί στην πραγματικότητα κρύβει έναν τίγρη μέσα του· τη Μάρθα, τη μεγαλύτερη από τις δύο κόρες, η οποία είναι παντρεμένη με έναν ουρολόγο και βρίσκεται σε απελπισία επειδή δυσκολεύονται να κάνουν παιδί· την Αρετή, που «έγραφε ποιήματα με ομοιοκαταληξία σε -ούτσος» και παντρεύεται έναν παχύσαρκο Κωνσταντινουπολίτη, ο οποίος της επιβάλλει να ξυρίζει συστηματικά το αιδοίο της. Στη μυθοπλασία εμπλέκεται ο θείος Λάμπρος, ο δικηγόρος που θα κληροδοτούσε το γραφείο του στον Τάκη αν ο νεαρός δεν γινόταν εραστής της θείας του: μιας εντυπωσιακής ηθοποιού που άφτιαχτη είναι κάπως χάλια. Ολα αυτά τα πρόσωπα ζουν υπό την «εποπτεία» της Κατίγκως, μακρινής συγγενούς που κάνει τις δουλειές του σπιτιού και βασιλεύει στην υπόγεια κουζίνα της Ασκληπιού.

Αν το κείμενο του Ξανθούλη παραπέμπει σε θεατρικό είναι επειδή η δράση τοποθετείται σε τρία σπίτια. Στη μονοκατοικία της Ασκληπιού, που ερημώνεται από ένα μεγάλο θανατικό· πεθαίνουν διαδοχικά οι δύο γονείς και η θεία-υπηρέτρια, η μικρή κόρη εγκαθίσταται στην Τουρκία και ο Τάκης φεύγει εθελοντής στον πόλεμο της Κορέας. Στο σπίτι που κατοικείται πλέον από φαντάσματα φυτρώνουν συκιές, όχι μόνο στους εξωτερικούς χώρους. Με προφανείς συμβολισμούς τα δέντρα τρυπούν τα παρκέτα και τους τοίχους. Οι νεκροί επιστρέφουν χωρίς κάποιο συγκεκριμένο αίτημα -δεν πρόκειται άλλωστε για ήρωες της Ιζαμπέλ Αλιέντε… Το δεύτερο σπίτι-σκηνικό δράσης είναι το διαμέρισμα της Μαυρομματαίων όπου η ηθοποιός Καίτη δέχεται τους εραστές της. Τον δυναμικό Τάκη, με τον οποίο κομματιάζονται επί το έργον, και τον Λάμπρο, με την ερωτική μαλθακότητα της ηλικίας του. Ο ένας φεύγει, ο άλλος έρχεται προβληματίζοντας την κοινή ερωμένη: να επιλέξει το πάθος ή τη σταθερότητα; Τα θέλει όλα και έτσι παντρεύεται τον γέρο αλλά μένει έγκυος από τον νέο. Το τρίτο σπίτι είναι αυτό της Πόλης, όπου εγκαθίσταται η Αρετή με τον παχύ Εφραίμ, τον πλούσιο έμπορο που ξεσπά σε δυνατά γέλια με ή χωρίς αιτιολογία."|Κριτικη
Ξαναδιαβάζοντας, κλασικά βιβλία.txt|"Ξαναδιαβάζοντας, κλασικά βιβλία

 Ο «ξένος» και το εννοιολογικό και υλικό αποτύπωμά του στο χώρο, δοκιμάζουν ποικιλοτρόπως την ελληνική κοινωνία.

Αλέξης Σεβαστάκης, Ταξίδι εργασίας

Προεικονίζοντας τη σύγκρουση: Το στοίχημα της «ανάπτυξης» και ο ρόλος του ξένου

ΤΗΣ ΕΛΕΥΘΕΡΙΑΣ ΡΑΠΤΟΥ

Ο «ξένος» και το εννοιολογικό και υλικό αποτύπωμά του στο χώρο, δοκιμάζουν ποικιλοτρόπως την ελληνική κοινωνία. Ο ξένος δεν είναι μόνο ο εξαθλιωμένος μετανάστης, ο οικονομικός ή πολιτικός πρόσφυγας που έρχεται στη χώρα μας και συνηθέστατα εγκλωβίζεται σε αυτήν. Είναι ο «επενδυτής» που στοχεύει στην εκμετάλλευση γαιών και δομών, είναι ο οικονομικός και πολιτικός τοποτηρητής, που επιβάλλει νέα πλαίσια οικονομικής, πολιτικής και αναπόδραστα πολιτιστικής διαχείρισης του τόπου. Είναι όμως και ο οικείος, που απο-οικειοποιείται και συχνά γίνεται ανταγωνιστής και εχθρός. Σε κάθε περίπτωση ο «ξένος», ο «άλλος», είναι πάντα μια ρωγμή και μια απειλή στο υποθετικά ομοιογενές «εγώ», μια απειλή στη συμπαγή δικαϊκά και εθιμικά προσδιορισμένη τάξη. Η ύπαρξη του ξένου, του σύγχρονου νομάδα που εγκαθίσταται σε δεδομένο χώρο, είτε ως ικέτης είτε ως αποικιοκράτης, επιδρά στο αστικό τοπίο και στο ύπαιθρο, οδηγώντας σε χωρικές αναμορφώσεις, διευθετήσεις και αναχρήσεις. Με τη γραμματική της νέας αγοράς παρατηρείται η απολύτως συντεταγμένη επιχειρησιακή απόπειρα ανασημασιοδότησης και ανακαθορισμού των συνόρων, των ορίων, των χρήσεων γης. Με την υφαρπαγή της γης και τη χρήση κάθε νομοθετικού τεχνάσματος, η κατοχή και η διαχείριση του χώρου, τόσο στην πόλη όσο και στο ύπαιθρο, αποκτά καθοριστική σημασία. Ο σύγχρονος νεοφιλελεύθερος πουριτανισμός, ως παράθλαση και έκπτωση του μοντέρνου, με την υπερσυστηματική, θρησκευτική σχεδόν δομή του, επιχειρεί μια μονοσήμαντη εδαφικότητα σβήνοντας κάθε προηγούμενο παραγωγικό και μνημονικό ίχνος. Εισάγει μια μετρική του χώρου χωρίς γεωμετρία, μια μετρική συμβολικής ισχύος. Σε αυτό το ιδιαίτερα φορτισμένο και κρίσιμο πεδίο διαδράσεων, όπου η αβεβαιότητα της επιβίωσης και η ευκαιριακή χρησιμότητα της εργασίας τείνουν να γίνουν καθεστώς, η εγκατεστημένη αίσθηση του ανήκειν σε ένα δεδομένο, σταθερό και συνεκτικό όλο, αποδυναμώνεται δραματικά.1 Η ευκαιριακή λογική, διατρέχει το σύνολο των σχέσεων, οι οποίες οργανώνονται ως τυχαίες συνάψεις σε ένα υπερεθνικό χωροδικτύωμα.

Στο δίπρακτο έργο Ταξίδι Εργασίας του Αλέξη Δ. Σεβαστάκη, γραμμένο το 1978, το οποίο ανέβηκε για πρώτη φορά στο Θέατρο Τέχνης, το 1979, σε σκηνοθεσία Μίμη Κουγιουμτζή (και αργότερα σε σκηνοθεσία Λ. Βαρδαρού, το 1986 -Εταιρικός Θίασος Σ.Ε.Η.), εκφράζεται με πυκνότητα και δραματική ένταση η διαδικασία πολλαπλών μετασχηματισμών που υπέστη η ελληνική κοινωνία από τα τέλη της δεκαετίας του 1950 μέχρι και την δεκαετία του 1970, τότε που ένα μεγάλο κύμα ελλήνων μεταναστών διασκορπίζονταν ανά την υφήλιο. Στο ίδιο έργο, σαν σκηνή από το μέλλον, προεικονίζεται με ενάργεια η σημερινή συνθήκη περιηγητικής κατοίκησης και κατάχρησης του τόπου, όπως και η νέα πολυπολιτισμική ροή, με όποιες επιπτώσεις τη συνοδεύουν.

Το δράμα εκτυλίσσεται σε ένα αγροτόσπιτο, από αυτά των υγρών ημιορεινών περιοχών στα νησιά του Ανατολικού Αιγαίου. Ο μεγάλος αδελφός Τζίμης φτάνει μαζί με δύο αμερικάνους συνεργάτες του στην πατρίδα και η υπόλοιπη πολυμελής οικογένεια τον περιμένει ανυπόμονα και ανήσυχα: Ο παραδοσιακός, δυναστικός και μικροϊδιοτελής πατέρας. Ο προσγειωμένος Μανώλης, ο δεύτερος αδελφός που έχει δουλέψει και έχει συμπλακεί συναισθηματικά και ηθικά με την παραγωγική γαιοκτησία αλλά κυρίως με την Γη, ως φυσικό και ως εννοιολογικό απόθεμα. Η γεροντοκόρη αδελφή Κατερίνα, ένα είδος αρχείου συντετμημένων πολιτιστικών παραδοχών και κρυσταλλώσεων. Η άλλη αδερφή, η Αγγέλα, που ονειρεύεται τη μεγάλη ζωή και ο μικρός αδελφός Γιάννης που θέλει να σπουδάσει. Όλοι μαζί συστήνουν ένα πολύπλοκο σύστημα σχέσεων, μια μικρογραφία της ελληνικής αντιφατικής κοινωνίας, μια μικρογραφία της πολιτικής και πολιτιστικής νεοελληνικής παθογένειας. Ο Τζίμης, που έφυγε με την προσδοκία μιας καλύτερης ζωής στο εξωτερικό και συγκεκριμένα στην Αμερική, επιστρέφει ως φορέας προόδου και εκσυγχρονισμού στην πατρίδα, που θεωρεί ότι τον έδιωξε, για να τη μεταχειριστεί στη συνέχεια και με τη βοήθεια του ξένου κεφαλαίου ως διεκδικητικός και στο βάθος πατροκτονικός αποικιοκράτης.

Ο μετανάστης, που ανακαθόρισε τις ορίζουσες της ιθαγένειας και ο εκμεταλλευτής ως φορέας μιας νέας ισχύος, είναι εδώ οι όψεις του ίδιου νομίσματος. Η συγκυρία θα φωτίσει πότε τη μια και πότε την άλλη πλευρά. Στην ουσία αυτός που επιστρέφει παραμένει ανέστιος και πλάνης, ένας ξενιστής στο σώμα της πατρώας γης. Έτσι, η σχέση με την πατρίδα είναι σχέση χρηματιστική, αξιακά ακηδής.

Το έργο του Αλέξη Σεβαστάκη αποτελεί παραβολή μιας ιδεολογικής αναστροφής. Πρόκειται για την εκκρεμή ιδεολογική στάση που ταλαιπωρεί την Ελλάδα πολλές δεκαετίες και στην οποία το αναπτυξιακό όραμα υπερτίθεται έναντι των κοινωνικών ζητημάτων γενικά και του τρόπου κατοίκησης και παραγωγικής αλλά και πολιτιστικής διαχείρισης του χώρου ειδικά. Στο Ταξίδι Εργασίας η μετέωρη θέση του υποκειμένου (δομικά ξένου προς τα χαρακτηριστικά που το συγκροτούν) φωτίζεται μέσα από το λαβύρινθο των διαπροσωπικών σχέσεων και αναγιγνώσκεται με πολιτικούς όρους, στο βαθμό που το υποκείμενο αυτοσημαίνεται ως πολιτικό ον. Το δράμα λειτουργεί ως αιρετικός και αναιρετικός προβολέας των ηθικών και κοινωνικών προταγμάτων, των ταυτοτήτων και των συμβόλων που χρησιμοποιεί ο νεοέλληνας για να επανανομιμοποιηθεί ιστορικά και να σχετιστεί με τον Άλλο, τον Έτερο. Στο έργο σταθερά τα πάντα μετασχηματίζονται, οι θεωρησιακές μεταβάσεις είναι συνεχείς. Ο μετανάστης αδελφός αποδεικνύεται θλιβερά αναξιόπιστος, οι ξένοι φίλοι και χρηματοδότες είναι εγκληματίες του κοινού ποινικού δικαίου, ο πατέρας είναι δυνάστης, η Αγγέλα είναι άβουλη, που ακουσίως εκπορνεύεται πολιτιστικά στους ηγεμονεύοντες «ξένους». Ο μόνος που αντιστέκεται σθεναρά είναι ο μεγάλος αδελφός Μανώλης. Δομείται και εγκλείεται σε ένα άλλο μοντέλο ανάπτυξης, που ενσωματώνει τις ανάγκες του τόπου και της οικογένειας και το οποίο συγκεφαλαιώνει το παραγωγικό τοπίο και τα μνημονικά πολιτισμικά ίχνη που αυτό φέρει. Η σύγκρουση είναι αναπόφευκτη γιατί είναι αποκλίνουσες οι θεωρήσεις. Η κατάληξη είναι ο φόνος. Ένας φόνος συμβολικός και μια ολοκληρωτική χωρική κατίσχυση έναντι του διαμαρτυρόμενου, εκείνου που αντιστέκεται... Ο Αλέξης Σεβαστάκης διατυπώνει με γλωσσική ακρίβεια και ένταση, αλλά και με την στάση του διανοούμενου πολιτικού, το νεωτερικό πρόταγμα (στην ελληνική παραφθορά του) για πρόοδο, για μετασχηματισμό, για «δυτικοποίηση» των δομών της κοινωνίας, που συγχρόνως θα έχει το χαρακτήρα της ιστορικής υπέρβασης, του άλματος πάνω από την μοίρα. Η πολιτική ευλυγισία, η τυχοδιωκτική, μικροσκοπική εκδοχή του πολιτικού, γίνονται βασική συνιστώσα του οικονομικού, αυτορυθμιστικού και αυτοσχεδιαστικού, εργοληπτικού μοντέλου το οποίο συγκροτεί έναν εξαιρετικά θνησιγενή οικονομικό σχεδιασμό και διανέμει άνισα τα ισχνά παραγωγικά αποτελέσματά του. Ο συγγραφέας ασκεί κριτική στην «αδήριτη ανάγκη» πρόσδεσης του νεοελληνικού κράτους στην πειρατική εκδοχή του κεφαλαιοκρατικού συστήματος και όχι στο πολυσύνθετο δικτύωμα του υπερχρονικού ανθρωπισμού. Στο παραγωγικό και πολιτιστικό σύστημα εγκαθίσταται μοχλευτικά και ασεβώς ένα υπέρτερο σύστημα παραγωγικής, εκτατικής και εντατικής επιτάχυνσης, που πολύ λίγο συνεισφέρει στο ευρύτερο κοινωνικό σύνολο. Για ακόμη μια φορά η νομή και η κατοχή της γης, του κλήρου, η διαχείριση του χώρου είναι το βασικό σημείο της δραματουργικής, της υπαρκτικής, της πολιτικής και πολιτιστικής σύγκρουσης. Ο Σεβαστάκης, αφήνοντας τη νοητή έκβαση του δράματος στην ευχέρεια του θεατή, τον εγκαλεί να δώσει την πολιτική ερμηνεία, να δώσει τη λύση που θεωρεί ως την πλέον συνεπή στο μύθο, και επιτέλους να οργανώσει μια εξατομικευμένη δραματική έξοδο προς τη συλλογική ευθύνη του πραγματικού.

* Το Ταξίδι Εργασίας περιλαμβάνεται στο Αλέξης Σεβαστάκης, Πολιορκίες. Θέατρο, Δίτομη έκδοση, Ελληνικά Γράμματα, Αθήνα, 2000.

Η Ελευθερία Ράπτου είναι θεατρολόγος

1 Για τα νέα ερμηνευτικά σχήματα που έχουν αναδυθεί από τη διαδικασία της παγκοσμιοποίησης και την «κίνηση» των υποκειμένων στα νέα και προσωρινά νοηματικά και χωρικά πλαίσια, βλέπε στο Κωνσταντίνος Τσουκαλάς, Η Επινόηση της Ετερότητας. Ταυτότητες και διαφορές στην εποχή της παγκοσμιοποίησης, Εκδόσεις Καστανιώτη, Αθήνα 2010, σ.28-33."|Κριτικη
Ο ευειδής δολοφόνος.txt|"Ο ευειδής δολοφόνος

Πέμπτο μέρος της σειράς με ήρωα τον συμπαθή δολοφόνο Τομ Ρίπλεϋ, τούτο το μυθιστόρημα τοποθετείται σε ένα μέρος έξω από το Παρίσι, όπου αυτός ζει ήρεμα με τη γυναίκα του. Ξαφνικά φθάνει εκεί ένα ζευγάρι Αμερικανών οι οποίοι φαίνεται ότι γνωρίζουν το εγκληματικό παρελθόν του, καθώς και τη συμμετοχή του σε ένα κύκλωμα πώλησης πλαστών πινάκων. Παρά τις ειρηνικές διαθέσεις του, ο Τομ αναγκάζεται για μία φορά ακόμη να εξουδετερώσει εκείνους που επιβουλεύονται την ησυχία του και θέλουν να τον εκβιάσουν. Η Χάισμιθ πραγματεύεται ξανά το ζήτημα της ενοχής και της ατιμωρησίας. Ο ήρωάς της εντυπωσιάζει για το θράσος και την τόλμη του αλλά κυρίως για την ικανότητά του να ξεφεύγει από την τσιμπίδα του νόμου. Με αυτόν η αμερικανίδα συγγραφέας που ενέπνευσε τον Αλφρεντ Χίτσκοκ και τον Βιμ Βέντερς ανέτρεψε όλες τις παραδοχές περί ηθικής του αστυνομικού μυθιστορήματος αφού σε πολλά βιβλία της η αποκατάσταση της ηθικής τάξεως δεν πραγματοποιείται με τη σύλληψη και την τιμωρία του δράστη. Οπως σημειώνει ο μεταφραστής του βιβλίου Ανδρέας Αποστολίδης στο εξαίρετο επίμετρό του, η αριστερή Χάισμιθ ενδιαφέρεται να μιλήσει από τη δική της σκοπιά για θέματα ηθικής αλλά και της «απουσίας» της. Εδώ, όπως το συνηθίζει, θίγει το ζήτημα της ενοχής του Ρίπλεϋ στηριζόμενη στην ψυχολογική ανάλυση του χαρακτήρα και της συμπεριφοράς του, χωρίς βεβαίως να παραλείπει να συγκινεί τον αναγνώστη με τη δράση και το σασπένς.

Ρενέ Ρεουβέν – Ο κύκλος του Ντε Κουίνσεϋ

Μετάφραση Θεόφιλος Τραμπούλης

* Εκδόσεις Καστανιώτη, 2000, σελ. 192, τιμή 1.500 δρχ.

Οι ήρωες εδώ είναι αναγνώστες λογοτεχνικών βιβλίων, φανατικοί θαυμαστές του Αντρέ Ζιντ, του Ντοστογέφσκι, του Ζυλ Ρομαίν, του Σαίξπηρ, του Μπαλζάκ και κάποιων γνωστών δολοφόνων (του Ρασκόλνικοφ και της Λαίδης Μάκβεθ). Εχουν ιδρύσει τον «κύκλο του Ντε Κουίνσεϋ», έναν όμιλο που στοχεύει στην πνευματική ανασύσταση του τέλειου εγκλήματος.

Πατρίσια Κόρνγουελ – Αιτία θανάτου

Μετάφραση Ομηρος Αβραμίδης

* Εκδόσεις Ωκεανίδα, 2000, σελ. 448, τιμή 4.800 δρχ.

Η δαιμόνια ιατροδικαστής Κέι Σκαρπέτα σε νέες περιπέτειες. Η Κόρνγουελ, η πιο ακριβοπληρωμένη γυναίκα συγγραφέας στον κόσμο, βάζει την ηρωίδα της να προσπαθεί να εξιχνιάσει τον φόνο ενός δημοσιογράφου που βρέθηκε πνιγμένος στα θολά νερά ενός ναυπηγείου. Ερευνώντας την υπόθεση μαζί με την ανιψιά της Λούσι και πράκτορες του FBI φθάνει σε μια διαρροή ουρανίου και σε μια αιρετική οργάνωση.

Tami Hoag – Αίμα και στάχτη

Μετάφραση Πητ Κωνσταντέας

* Εκδόσεις Bell, 2000, σελ. 576, τιμή 1.900 δρχ.

Η Κέιτ Κόνλαν, πρώην πράκτορας του FBI, αναλαμβάνει να βρει τον κατ’ εξακολούθηση δολοφόνο που αποκαλείται Αποτεφρωτής επειδή, αφού βασανίσει τα θύματά του μέχρι θανάτου, τα παραδίδει στην πυρά. Η Αντζι, μια προβληματική έφηβη, έχει δει το πρόσωπό του αλλά φοβάται να μιλήσει. Η Κέιτ με κίνδυνο της ζωής της ξεκαθαρίζει την υπόθεση που δεν είναι τόσο απλή όσο φαίνεται.

Σπαρκλ Χέιτερ – Ενοχη κατά λάθος

Μετάφραση Σταυρούλα Αλεξάκη

* Εκδόσεις Νίκη, 2000, σελ. 312, τιμή 4.600 δρχ.

Στη Νέα Υόρκη η τρίτης κατηγορίας δημοσιογράφος Ρόμπιν Χάντσον, μια loser, εμπλέκεται σε μια δολοφονία και επιχειρεί να τη διαλευκάνει. Θύμα είναι ένας ιδιωτικός ντετέκτιβ που ειδικεύεται στην κρυφή ζωή αστέρων της τηλεόρασης, τους οποίους εκβιάζει. Η Ρόμπιν, που την έχει παρατήσει ο σύζυγός της για μια και πιο νέα γυναίκα, περιπλανάται στους δρόμους της πόλης αναζητώντας τη λύση του αινίγματος αλλά και τον ιδανικό άντρα.

Φραντς-Ολιβιέ Ζιζμπέρ – Ο θεραπευτής

Μετάφραση Μαρία Σκάρα

* Εκδόσεις Ενάλιος, σελ. 463, τιμή 5.770 δρχ.

Μυθιστόρημα που ανήκει στην υβριδική κατηγορία θρίλερ και ιστορικού μυθιστορήματος. Ηρωας ένας θεραπευτής-γιατρός, υπερασπιστής της ηθικής και λάτρης της περιπέτειας, ο οποίος βλέπει ιερωμένους και πιστούς να διαπράττουν εγκλήματα στο όνομα του Κυρίου. Είναι πεπεισμένος ότι σε αυτούς τους κύκλους ανήκει ο μυστηριώδης δολοφόνος που σκοτώνει παρθένες και τους αφαιρεί το συκώτι.

Kate Sedley – Εγκλημα στο Πλύμουθ

Μετάφραση Μιχάλης Διακάκης

* Εκδόσεις Περίπλους, 2000, σελ. 320, τιμή 3.640 δρχ."|Κριτικη
Ο ουρανός είναι το πιο ωραίο θέαμα στο Εθνικό Αστεροσκοπείο στο Θησείο.txt|"Ο ουρανός είναι το πιο ωραίο θέαμα στο Εθνικό Αστεροσκοπείο στο Θησείο

Οι σπουδαίες πόλεις το εξωτερικού ξέρουν να γοητεύουν τους κατοίκους τους με τη συνεχή αναγέννηση στο αστικό τους «οικοσύστημα». Κάθε τόσο προστίθενται στην καθημερινότητα νέα και ενδιαφέροντα σημεία αναφοράς: ένα καινούργιο μικρό μουσείο, ένα ωραίο κτίριο, ένα θέατρο, ένα χαριτωμένο πάρκο, η ανάπλαση μιας περιοχής. Στην Αθήνα, όπου η ανανέωση δεν γίνεται με τους ίδιους ταχείς ρυθμούς, είναι χρήσιμο να εκτιμάμε ό,τι ήδη μας προσφέρει η πόλη. Ορισμένες φορές, μάλιστα, έχουμε μικρούς θησαυρούς στα πόδια μας, τους οποίους δεν γνωρίζουμε καν.

Σε αυτήν την κατηγορία ανήκει το Κέντρο Επισκεπτών του Εθνικού Αστεροσκοπείου στο Θησείο. Ανοιχτό στο ευρύ κοινό τα τελευταία χρόνια χάρις σε μια εξωστρεφή πολιτική, έχει βρει μεγάλη ανταπόκριση από τους Αθηναίους. Αν δεν έχετε ανηφορίσει μέχρι εκεί, αξίζει να κάνετε μία από τις βραδινές ξεναγήσεις που προσφέρονται ορισμένες ημέρες της εβδομάδας. Πρόκειται για μια πολύ γοητευτική εμπειρία, καθώς η βόλτα ξεκινάει από το περίφημο κτίριο Σίνα του 1842, που σχεδίασε ο Θεόφιλος Χάνσεν και έχει μετατραπεί σε Μουσείο Γεωαστροφυσικής. Περνώντας την επιβλητική του πόρτα με τον θυρεό της οικογένειας Σίνα, θα κάνετε μια νοητή επιστροφή στο παρελθόν, όταν πλούσιοι ευπατρίδηδες κράτησαν το νεοσύστατο ελληνικό κράτος από το χέρι για να κάνει τα πρώτα του βήματα. Ο βαρώνος Σίνας το 1840 έδωσε 500.000 δραχμές για την ίδρυση και τον εξοπλισμό του Εθνικού Αστεροσκοπείου.

Στο εσωτερικό υπάρχουν διάφορες αίθουσες με τα πρώτα επιστημονικά όργανα που χρησιμοποιήθηκαν για την έρευνα σε θέματα αστρονομίας, μετεωρολογίας και σεισμολογίας στη σύγχρονη Ελλάδα, αλλά και μία βιβλιοθήκη που έχει ζηλευτά αποκτήματα. Η ξενάγηση συνεχίζεται με το κτίριο Συγγρού διά χειρός Τσίλερ. Εκεί τοποθετήθηκε το μεσημβρινό τηλεσκόπιο από τον γαλλικό οίκο Γκοτιέ, δωρεά του Συγγρού, με το οποίο το 1904 έγινε δυνατός ο προσδιορισμός του γεωγραφικού πλάτους του Αστεροσκοπείου Αθηνών.

Η πιο ωραία έκπληξη –αν το επιτρέπει ο καιρός– είναι η παρατήρηση ουράνιων σωμάτων από το τηλεσκόπιο Δωρίδη. Βρίσκεται σε κτίσμα με θόλο στην κορυφή του Λόφου των Νυμφών. Το όργανο κατασκευάστηκε το 1902, πάλι από τον οίκο Γκοτιέ και φέρει το όνομα του δωρητή Δωρίδη, ενός Ελληνα της διασποράς που άφησε την περιουσία του στο ελληνικό κράτος. Το τηλεσκόπιο ήταν σε αχρησία. Αποκαταστάθηκε πρόσφατα χάρις σε χορηγία και τεχνογνωσία του ΟΤΕ.

Για να δείτε το πρόγραμμα των ξεναγήσεων του Κέντρου Επισκεπτών επισκεφθείτε τον ιστότοπο www.noa.gr ή καλέστε στο 210-3490160 ή 210-3490036. Το εισιτήριο κοστίζει από 2,5 μέχρι 5 ευρώ. Για συγκεκριμένες κατηγορίες πολιτών είναι δωρεάν."|Κριτικη
Ούλριχ Μπεκ προφήτης της νέας εποχής.txt|"Ούλριχ Μπεκ: προφήτης της νέας εποχής

Ηταν οπαδός της περιπατητικής σχολής. Ο κοινωνιολόγος Ούλριχ Μπεκ, που πέθανε ανήμερα Πρωτοχρονιά από ανακοπή καρδιάς σε ηλικία 70 ετών στο Μόναχο

Ηταν οπαδός της περιπατητικής σχολής. Ο κοινωνιολόγος Ούλριχ Μπεκ, που πέθανε ανήμερα Πρωτοχρονιά από ανακοπή καρδιάς σε ηλικία 70 ετών στο Μόναχο, είχε τις καλύτερες εμπνεύσεις στους πολύωρους περιπάτους του –ιδίως όταν συμπορευόταν με τη γυναίκα του, την επίσης καθηγήτρια της Κοινωνιολογίας Ελισάβετ Μπεκ-Γκερσχάιμ, στα μονοπάτια της Στάφελζέε, μιας λίμνης που βρίσκεται 60 χιλιόμετρα νοτίως της βαυαρικής πρωτεύουσας. «Δεν σταματούσε στιγμή να μιλάει» θυμάται η τελευταία. «Και δεν επαναλάμβανε ποτέ παλιά πράγματα, γεννούσε συνεχώς καινούργιες ιδέες».

Η πιο «βασιλική» από αυτές ήταν αναμφίβολα η κοινωνία της επικινδυνότητας (ρίσκου), την οποία μετεξέλιξε αργότερα σε παγκοσμιοποιημένη κοινωνία του ρίσκου. Με αυτήν συνδέονταν τρεις άλλες βασικές θεωρητικές κατηγορίες: η ατομικοποίηση, η κοσμοπολιτικοποίηση και η αναστοχαστική νεωτερικότητα. Οι τέσσερις μαζί, όπως λέει ο στενός συνεργάτης του Αλμπερτ Γκρέμπερ, αποτελούν τις «στήλες της μπεκικής κοινωνιολογίας».

Κοινωνία της επικινδυνότητας

Η κοινωνιολογία αυτή άρχισε με ένα «big bang», με την εμφάνιση του βιβλίου του «Κοινωνία της επικινδυνότητας» το 1986, που έγινε αμέσως μπεστ σέλερ και μεταφράστηκε σε 35 γλώσσες. Αυτό δεν οφειλόταν μόνο στην πρωτοτυπία του –η Διεθνής Κοινωνιολογική Εταιρεία το ανακήρυξε ένα από τα 20 σημαντικότερα κοινωνιολογικά έργα του 20ού αιώνα -, αλλά και σε μια σύμπτωση: στο ότι δημοσιεύθηκε λίγες εβδομάδες μετά την πυρηνική καταστροφή στο Τσερνόμπιλ. Οι υπαινιγμοί που κάνει στο βιβλίο του για παρόμοια δυστυχήματα έφτασαν για να τον αναδείξουν μεμιάς, όπως έγραψε εφημερίδα, «προφήτη της νέας εποχής».

Το φόντο της κοινωνίας του ρίσκου είναι οι κίνδυνοι που παράγει ο ίδιος ο άνθρωπος –όχι μέσα από τις ήττες αλλά από τις νίκες του: Η αλλαγή του κλίματος οφείλεται στον θρίαμβο της βιομηχανοποίησης. Η ανεργία φουντώνει λόγω της συνεχούς αύξησης της παραγωγικότητας. Τα συστήματα ασφάλειας και υγείας τινάζονται στον αέρα, επειδή η ιατρική επιστήμη επιμηκύνει συνεχώς τον μέσο όρο ζωής. Και η τρομοκρατία, όπως έδειξε και η πρόσφατη αιματηρή επίθεση των ισλαμιστών εναντίον των συντακτών της «Charlie Hebdo», είναι η αντίδραση στην υπεροχή και λάμψη της νεωτερικής κοινωνίας.

Επικινδυνότητα δεν σημαίνει ωστόσο καταστροφή. Το ρίσκο, αντίθετα, είναι η πρόβλεψη και η πρόληψη μελλοντικών καταστροφών με στόχο την έγκαιρη παρεμπόδισή τους –με μέσα τη θεωρία των πιθανοτήτων και κατάλληλα προληπτικά μέτρα. Στην αντιμετώπιση των ρίσκων συμβάλλει και η γνώση της φύσης τους, που έχει τα εξής τέσσερα γνωρίσματα: υπέρβαση των ορίων (Entgrenzung), ανεξέλεγκτη λειτουργία, απουσία αντισταθμισμάτων, έλλειψη γνώσης.

Ατομικοποίηση

Το κύριο θέμα του βιβλίου δεν είναι όμως οι τεχνικοί κίνδυνοι αλλά οι κοινωνικοί –εκείνοι που προέρχονται από το «διαζύγιο» που παίρνουν όλο και περισσότεροι άνθρωποι από τις παραδοσιακές μορφές οργάνωσης: κόμματα, συνδικάτα, Εκκλησία, επιχειρήσεις. Ο χωρισμός παράγει κατόπιν την ατομικοποίηση, η οποία δεν πρέπει να μπερδεύεται με τον ατομικισμό, έναν ιδιαίτερο τρόπο συμπεριφοράς. Η ατομικοποίηση έχει αντίθετα «αντικειμενικό» χαρακτήρα –προέρχεται από την κατάρρευση των θεσμών της βιομηχανικής κοινωνίας (τάξη, οικογένεια, φύλα, μόνιμο επάγγελμα κ.τ.λ.), κάνει όμως ταυτόχρονα ελκυστικές «προσφορές» στους «χωρισμένους»: επιμόρφωση, κοινωνική ασφάλιση, πολιτικά δικαιώματα. Το ατομικοποιημένο άτομο έχει έτσι διττό χαρακτήρα: από τη μία αποκτά μεγαλύτερη αυτονομία, από την άλλη αναγκάζεται να φιλοτεχνεί μόνο του τη βιογραφία του. Από αυτό δεν μπορεί πια να ξεφύγει: ο σύγχρονος άνθρωπος, λέει ο Μπεκ παραφράζοντας τον Σαρτρ, «είναι καταδικασμένος στην ατομικοποίηση».

Κοσμοπολιτικοποίηση

Η κοσμοπολιτικοποίηση είναι κάτι το εντελώς διαφορετικό από τον κοσμοπολιτισμό. Ο τελευταίος στηρίζεται σε κανόνες, τους οποίους ασπάζεται συνειδητά ο πολίτης, η κοσμοπολιτικοποίηση σε απτά δεδομένα, τα οποία ο πολίτης αποδέχεται σχεδόν εν αγνοία του. Σε αυτά ανήκουν τόσο η διάβρωση των εθνικών θεσμών, όπως το κράτος, οι αγορές και ο τοπικός πολιτισμός, όσο και η βαθμιαία αντικατάστασή τους μέσω της μετανάστευσης, του τουρισμού και του Διαδικτύου από μια μη προγραμματισμένη «κοινωνία χωρίς σύνορα». Αυτό έχει βέβαια και τα καλά του, επειδή τα μέλη της αναγκάζονται να συνασπιστούν στον αγώνα εναντίον των –λόγω και της μεγέθυνσης της κοινότητας –αυξημένων παγκόσμιων ρίσκων.

Αναστοχαστική νεωτερικότητα

Στη βάση των παραπάνω τριών εννοιών, ο Μπεκ ανέπτυξε τη θεωρία της αναστοχαστικής νεωτερικότητας. Η παραδοσιακή νεωτερικότητα, υποστήριζε, καταρρέει εκ των έσω. Ο ασταμάτητος τεχνικός εκσυγχρονισμός δεν αφήνει τίποτε όρθιο: κοινότητα, εργασία, δημοκρατία, οικογένεια. Ταυτόχρονα όμως προσφέρει σοβαρές εναλλακτικές λύσεις: εναλλακτικές μορφές ενέργειας, ρύθμιση των χρηματιστικών αγορών σε παγκόσμιο επίπεδο, και πάει λέγοντας. Χάρη σε αυτές, η «πρώτη νεωτερικότητα» αντικαθίσταται από μια «δεύτερη», η οποία είναι πολύ πιο κριτική στη σκέψη και στη δράση από την προκάτοχό της.

Ο Μπεκ ήταν μια αστείρευτη πηγή έμπνευσης. Το νέο του βιβλίο, που θα εκδοθεί post mortem τον Φεβρουάριο στα αγγλικά, βρίθει από νέες έννοιες –με κυριότερη τη «μεταμόρφωση», όρο που «συνδυάζει την κατάρρευση μιας παλιάς τάξης πραγμάτων με το κανονιστικό πλαίσιο μιας υπό εκκόλαψη καινούργιας». Η μεταμόρφωση, εξηγούσε στην τελευταία συνέντευξη που έδωσε προτού πεθάνει, διαφέρει ριζικά από τις δύο έννοιες-«κλειδιά» που χρησιμοποιεί η κλασική κοινωνιολογία για να περιγράψει τη ροή της κοινωνικής εξέλιξης: την κοινωνική αλλαγή και την επανάσταση.

«Η κοινωνική αλλαγή λαμβάνει χώρα εντός μιας σταθερής δομής, που είναι η ταξική κοινωνία. Τέτοια αλλαγή αναπαράγει απλώς την κοινωνική δομή, γι’ αυτό και είναι πάντα περιορισμένη» έλεγε. «Η επανάσταση, πάλι, είναι δογματική: Λέει «αυτό πρέπει να γίνει»! Η μεταμόρφωση, αντίθετα, απλώς «συμβαίνει» –είναι το αποτέλεσμα αμέτρητων παράπλευρων αλλαγών στις οργανώσεις, στους θεσμούς και στην καθημερινή ζωή. Για αυτήν δεν ισχύει, όπως στην περίπτωση της επανάστασης, το διαζευκτικό «ή το ένα ή το άλλο», αλλά το συμπλεκτικό «και το ένα και το άλλο». Γι’ αυτό και εν όψει των παγκόσμιων ρίσκων προσφέρει περισσότερες δυνατότητες για τη διάγνωση μιας κατάστασης και την πρόληψη της καταστροφής».

Πολιτικά, ο Μπεκ κινούταν ανάμεσα στη Σοσιαλδημοκρατία και τους Πράσινους. Μετά το ξέσπασμα της κρίσης του ευρώ, το 2008-2009, πήρε καθαρά θέση εναντίον της πολιτικής της λιτότητας της Άνγκελα Μέρκελ, στην οποία πρόσαψε την καθόλου κολακευτική επωνυμία Μερκιαβέλι – από Μέρκελ και Μακιαβέλι, το όνομα του εφευρέτη του πολιτικού κυνισμού. «Είχε μεγάλο ενδιαφέρον για την κατάσταση στην Ελλάδα» λέει ο κ.Γκρέμπερ. «Αυτό αποτυπώνεται σε όλα τα γραφτά του σχετικά με την κρίση». Παράλληλα ήταν, όπως έλεγε ο ίδιος, «ευρωπαίος κοσμοπολίτης», που ασκούσε κριτική σε κάθε μορφή εθνικισμού.

Οι θεωρίες του Μπεκ, που ήταν καθηγητής στο πανεπιστήμιο του Μονάχου και επισκέπτης- καθηγητής στις πιο ονομαστές σχολές στην Ευρώπη, στην Ασία και την Αμερική, είχαν σίγουρα και τις αδύναμες τους – για παράδειγμα, την παραγνώριση της σημασίας των κυρίαρχων κοινωνικών δομών, όπως οι τάξεις. Αυτό δεν εμπόδιζε όμως τους ομοτέχνους του να αναγνωρίζουν, ότι ήταν ο ιδρυτής μιας νέας πανίσχυρης Κριτικής Θεωρίας– επάξιας, αν και όχι μαρξιστικής, εκείνης του Αντόρνο στην Φρανκφούρτη της μεταπολεμικής εποχής.

Ο θάνατός του αφήνει δυσαναπλήρωτο κενό – όχι μόνο στα μονοπάτια της Στάφελζέε.

πότε & πού:Τα βασικά βιβλία του Ούλριχ Μπεκ κυκλοφορούν στα ελληνικά από τις εκδόσεις Πατάκη, Καστανιώτη, Νήσος και Λιβάνη.

ΕΝΤΥΠΗ ΕΚΔΟΣΗ"|Κριτικη
Οι προβληματικές σχέσεις της απομεγέθυνσης με την άμεση δημοκρατία.txt|"Οι προβληματικές σχέσεις της απομεγέθυνσης με την άμεση δημοκρατία

Ριζοσπαστικές Αναγνώσεις ● Εξουσιαστικές Ιδεολογίες

Επιμέλεια: Γιώργος Σταματόπουλος

«Το λεξιλόγιο της αποανάπτυξης»

(επιμ.) Τ. ντ’ Αλίζα - Φ. Ντεμάρια - Γ. Καλλής

Οι εκδόσεις των συναδέλφων,

Αθήνα 2016,

σελ. 280

Το βιβλίο αυτό αποτελείται από κείμενα διαφόρων συγγραφέων, έκαστος των οποίων ασχολείται με κάποια έννοια-κλειδί, όπως «ευτυχία», «καπιταλισμός», «ανάπτυξη», «οικοκοινότητες» κ.λπ. Οι έννοιες αυτές πλαισιώνουν τη συζήτηση για την απομεγέθυνση (décroissance, degrowth) ή «αποανάπτυξη», όπως λανθασμένα αποδίδεται ο όρος στην ελληνική. Το βιβλίο δίνει σημαντικές πληροφορίες γι’ αυτές τις έννοιες. Ομως οι αναφορές των συγγραφέων στην άμεση δημοκρατία, στην αυτονομία και στον Κορνήλιο Καστοριάδη, καθώς επίσης στις σχέσεις της απομεγέθυνσης με την άμεση δημοκρατία είναι προβληματικές, όπως θα δούμε στη συνέχεια.

1. Κατ’ αρχάς η έννοια της αυτονομίας στον Καστοριάδη, η οποία αναφέρεται τρεις φορές στο βιβλίο είναι γενική και ασαφής. Η πρώτη: «Αυτονομία είναι η ικανότητα μιας συλλογικότητας να αποφασίζει για το μέλλον της από κοινού, απελευθερωμένη από («ετερόνομες») προσταγές και υποχωρήσεις, όπως ο νόμος του θεού (θρησκεία) ή οι νόμοι της οικονομίας (οικονομικά)» (σ. 18). Όμως εδώ προτείνεται μόνο το γενικό πλαίσιο της αυτονομίας και όχι το πολιτικό, με συνέπεια να μη δίνεται μία σαφής εικόνα της.

Το κύριο χαρακτηριστικό της αυτονομίας, κατά τον Καστοριάδη, είναι όταν η κοινωνία αποφασίζει απελευθερωμένη από το ολιγαρχικό πολιτικό σύστημα, χωρίς αντιπροσώπους, κόμματα και γραφειοκρατίες, όταν ασκεί δηλαδή άμεσα την εξουσία σε όλους τους τομείς, όταν λαμβάνει τις αποφάσεις, θεσπίζει τους νόμους, δημιουργεί και απονέμει το δίκαιο. Με άλλα λόγια η αυτόνομη κοινωνία προϋποθέτει μία μορφή διακυβέρνησης και ένα πολίτευμα άμεσης δημοκρατίας, δεν μπορεί να υπάρξει χωρίς άμεση δημοκρατία.(1)

Η δεύτερη αναφορά στην αυτονομία: «Ο Κορνήλιος Καστοριάδης ορίζει την αυτονομία ως την ικανότητα να θέτουμε ανεξάρτητα και συνειδητά νόμους και κανόνες στους εαυτούς μας» (σ. 91). Παρατηρείται και εδώ ίδια γενικότητα και απουσία της άμεσης δημοκρατίας. Το ίδιο και την τρίτη φορά (σ. 98), απουσιάζει το πολιτικό πλαίσιο.

Ένα άλλο προβληματικό σημείο στο κεφ. «Αυτονομία» είναι η σύνδεση της απομεγέθυνσης με την αυτονομία. Δεν ξεκαθαρίζεται ρητώς η σχέση μεταξύ των δύο, αν και φαίνεται σε κάποια σημεία πως η απομεγέθυνση ολοκληρώνει την αυτόνομη κοινωνία.

Πράγματι, ο συγγραφέας αναφέρει πως «για τον Σερζ Λατούς το εγχείρημα της κοινωνίας της απομεγέθυνσης ολοκληρώνει αποτελεσματικά το όραμα του Καστοριάδη για μια κοινωνία που αυτοθεσμίζεται ή αυτορυθμίζεται» (σ. 94). Όμως εδώ υπάρχουν δύο προβλήματα.

Πρώτον, η έκφραση «ολοκληρώνει αποτελεσματικά» είναι ξένη προς την αντίληψη του Καστοριάδη, δεδομένου ότι η αυτονομία προϋποθέτει την συνεχή διερώτηση, είναι ανοικτή δίχως κάποια συγκεκριμένη «ολοκλήρωση». Δεύτερον, το όραμα του Καστοριάδη δεν είναι μία κοινωνία που αυτοθεσμίζεται, αφού κάθε κοινωνία αυτοθεσμίζεται, δεν ετεροθεσμίζεται. Το όραμά του είναι μία κοινωνία που αυτοθεσμίζεται ρητώς, μία αυτόνομη κοινωνία, με την έννοια που εξήγησα προηγουμένως.

Ωστόσο ο Λατούς στο δικό του κείμενο, που υπάρχει στο εν λόγω βιβλίο, παρερμηνεύει και αυτός τον Καστοριάδη, όταν παραθέτει ένα χωρίο του τελευταίου και αποφαίνεται πως αυτά που λέει το χωρίο δεν είναι δυνατά παρά «εάν έχει ήδη εδραιωθεί μια κοινωνία της απομεγέθυνσης» (σ. 157).

Ο Καστοριάδης όμως μιλάει για αυτόνομη και δημοκρατική κοινωνία, και όχι για «κοινωνία της απομεγέθυνσης». Δηλαδή, ενώ ο Καστοριάδης θέτει ως προτεραιότητα τη δημοκρατία και την αυτονομία, ο Λατούς τον παρερμηνεύει και θέτει ως προτεραιότητα την «κοινωνία της απομεγέθυνσης».(2) Η σχέση μεταξύ αυτονομίας και απομεγέθυνσης είναι το μείζον πρόβλημα στους κύκλους της απομεγέθυνσης.

2. Οι συγχύσεις μεταφέρονται και στη σχέση της απομεγέθυνσης με την άμεση δημοκρατία. Ενώ σε κάποια μέρη φαίνεται η προτεραιότητα της άμεσης δημοκρατίας (σ. 99), εν τούτοις παραμένουν τα προβλήματα. Αναφέρεται λ.χ. πως «Οι μελετητές τής απομεγέθυνσης έχουν τονίσει τη σπουδαιότητα της δημοκρατίας. Ο Λατούς σημειώνει ότι ο στόχος της αποκλιμάκωσης της οικονομίας δεν τίθεται μόνο για να παράγουμε και να καταναλώνουμε λιγότερα, αλλά και για να το κάνουμε με ένα κοινωνικά χειραφετητικό και δημοκρατικό τρόπο» (σ. 98).

Εδώ όμως ο «δημοκρατικός τρόπος» δεν είναι σαφής, διότι είναι γνωστό ότι ο Λατούς δεν είναι υπέρ της άμεσης δημοκρατίας, αλλά υπέρ του αντιπροσωπευτικού πολιτεύματος (που το θεωρεί λανθασμένα δημοκρατικό), και προτείνει μια σοσιαλδημοκρατική προοπτική με ορισμένες «διευθετήσεις της αντιπροσώπευσης», όπως λέει ο ίδιος.

Η ασαφής σχέση της απομεγέθυνσης με την άμεση δημοκρατία επιτείνεται σε άλλα μέρη του βιβλίου, όταν αναφέρεται κυρίως η οικονομική διάσταση της αλλαγής. Οι εκφράσεις είναι πολλές, λ.χ. «η απομεγέθυνση σηματοδοτεί μια μετάβαση πέρα από τον καπιταλισμό» (σ. 15, 27), ή «οι εναλλακτικοί θεσμοί, εμποτισμένοι με τις αξίες της απομεγέθυνσης, να αντικαταστήσουν τους σημερινούς θεσμούς του καπιταλισμού» (σ. 31).

Αλλού υπάρχει ο στόχος για μια «μετακαπιταλιστική κοινωνία» ή μια «κοινωνία της απομεγέθυνσης» (λ.χ. σ. 250, 268). Δεν διασαφηνίζεται όμως ούτε τι είναι οι «εναλλακτικοί θεσμοί», ούτε πώς θα γίνει η μετάβαση «πέρα από τον καπιταλισμό». Λείπει η δημοκρατική και αυτόνομη κοινωνία που ανέφερα προηγουμένως.

3. Το κεφ. «Οι αγανακτισμένοι», ενώ εξετάζει τα κινήματα στην Ισπανία και στις ΗΠΑ, δεν έχει καμία απολύτως μνεία για το κίνημα στην Ελλάδα το 2011. Είναι μία σοβαρή παράλειψη, διότι στην Ελλάδα το κίνημα έλαβε ριζοσπαστικό χαρακτήρα θέτοντας ως πρόταγμα ρητώς την άμεση δημοκρατία.

Αντιθέτως, ο συγγραφέας επιμένει στην «πραγματική δημοκρατία» που δεν την καθορίζει σαφώς, ενώ ταυτοχρόνως την υπονομεύει αναφέροντας πολλές φορές το σημερινό αντιπροσωπευτικό σύστημα ως «φιλελεύθερη δημοκρατία» (σ. 210-211). Να σημειωθεί το αρνητικό γεγονός πως σε όλο σχεδόν το βιβλίο δεν υπάρχει πουθενά ο όρος ολιγαρχία, αφού το αντιπροσωπευτικό σύστημα θεωρείται ως «αντιπροσωπευτική δημοκρατία» (λ.χ. σ. 29, 36, 97, 100).

Πρόκειται για λανθασμένο όρο που δημιουργεί συγχύσεις, διότι το σύστημα αυτό είναι καθαρή ολιγαρχία, αφού οι ολίγοι, και όχι οι πολλοί, κυβερνούν, λαμβάνουν αποφάσεις, θεσπίζουν τους νόμους.

Ο συγγραφέας αναφέρει επίσης τον όρο «άμεση δημοκρατία», αλλά δεν δίνει σαφείς καθορισμούς της, παρά μόνο τις συνελεύσεις και την αυτοοργάνωση. Η άμεση δημοκρατία είναι κάτι περισσότερο, πράγμα που μας οδηγεί στα προβλήματα του αντίστοιχου κεφαλαίου.

Όντως στο κεφ. «Άμεση δημοκρατία» επιχειρείται ο ορισμός της άμεσης δημοκρατίας. Αυτή, σύμφωνα με το συγγραφέα, «βασίζεται στην αρχή της πολιτικής ισότητας, η οποία γίνεται αντιληπτή ως η αξίωση του να είναι όλες οι απόψεις στην κοινωνία εξίσου ισχυρές» (σ. 97).

Αυτή όμως είναι μία γενική, ασθενής και απονευρωμένη εκδοχή, διότι πολιτική ισότητα σημαίνει συμμετοχή όλων στην άσκηση της εξουσίας υπό όλες τις μορφές της, κυβερνητική, εκτελεστική, δικαστική και νομοθετική. Στο πλαίσιο αυτό δεν είναι τυχαίο που στην απόπειρα του συγγραφέα να αναφερθεί στην αυτονομία όπως την εννοεί ο Καστοριάδης (σ. 98), υπάρχει επίσης γενικότητα, στην οποία αναφέρθηκα στην αρχή.

Πρόβλημα επίσης υπάρχει όταν ο συγγραφέας γράφει ότι ο Καστοριάδης «υποστήριζε την άμεση δημοκρατία υπό την μορφή αυθόρμητων λαϊκών διαδικασιών που επιτρέπουν στις συλλογικότητες να...» (σ. 99). Η αλήθεια είναι ότι ο Καστοριάδης θεωρεί τη δημοκρατία όχι «υπό τη μορφή αυθόρμητων λαϊκών διαδικασιών», αλλά ως πολίτευμα και μορφή διακυβέρνησης με θεσμισμένες τακτικές και έκτακτες συνελεύσεις των πολιτών, με θεσμικά όργανα εξουσίας ορισμένα από τον νόμο, καθώς επίσης ως δημοκρατική κοινωνία με δημοκρατικά άτομα.

Πρωτίστως η άμεση δημοκρατία είναι πολιτικό πρόταγμα, θέληση και ρητή βούληση, με υποστήριξη από ευρεία κοινωνικά σύνολα και εκφρασμένο από μία συνειδητή δραστηριότητα (πράξις) για να επιτευχθεί. Θα πρέπει να επισημανθεί πάντως ότι στο κεφάλαιο για την «άμεση δημοκρατία», απουσιάζει εντελώς, από τις παραπομπές και τη βιβλιογραφία, κάποιο έργο του Καστοριάδη, ο οποίος είναι ο μόνος στον 20ό αιώνα που μιλάει για άμεση δημοκρατία και την υπερασπίζεται.(3) Θα μπορούσε να έχει μία θέση δίπλα στον Heywood και τη Muraca!

Επί πλέον ο ίδιος συγγραφέας γράφει πως στα αντιπροσωπευτικά πολιτεύματα υπάρχουν «στοιχεία περιορισμένης άμεσης δημοκρατίας, όπως το δημοψήφισμα» (σ. 97). Όμως το δημοψήφισμα δεν είναι «στοιχείο άμεσης δημοκρατίας», αλλά στοιχείο του κοινοβουλευτικού πολιτεύματος, το οποίο, όταν υπάρχει, δίνει τη δυνατότητα στην κοινωνία να εκφράσει τη γνώμη της άμεσα για ένα συγκεκριμένο ζήτημα. Άλλωστε είναι εξ ορισμού αδύνατο να υπάρχουν «στοιχεία άμεσης δημοκρατίας» σε ένα ολιγαρχικό πολίτευμα σαν το αντιπροσωπευτικό.

Επίσης αναφέρει πως «η άμεση δημοκρατία εξιδανικεύει τη συναίνεση και υποβαθμίζει τον ρόλο της σύγκρουσης», χωρίς να παραθέτει κάποια στοιχεία που να στηρίζουν την άποψή του (σ. 100). Μάλλον συνάγει το συμπέρασμα αυτό από διάφορες αναρχικές ή αντιεξουσιαστικές απόψεις που είναι υπέρ της ομοφωνίας για τη λήψη των αποφάσεων.

Όμως η άμεση δημοκρατία πρώτον, δεν έχει καμία σχέση με την αναρχία και δεύτερον, δεν στηρίζεται στην ομοφωνία, αλλά στην αρχή της πλειοψηφίας, πράγμα που δεν αποκλείει τις διαφωνίες και τις συγκρούσεις. Πώς θα μπορούσε άλλωστε να γίνει διαφορετικά μέσα σε μία ζέουσα ανταγωνιστική ανθρώπινη πραγματικότητα;

Πάντως το ζήτημα που θίξαμε προηγουμένως για την προβληματική σχέση της απομεγέθυνσης με την άμεση δημοκρατία επανεμφανίζεται και εδώ, αφού ο συγγραφέας μιλώντας για την πολιτική και τη λήψη αποφάσεων «μιας μελλοντικής κοινωνίας απομεγέθυνσης» προτείνει γενικώς την «εισαγωγή της άμεσης δημοκρατίας στην απομεγέθυνση» (σ. 102), χωρίς να εξηγεί τι σημαίνει αυτό θεσμικά και πρακτικά.

4. Στο βιβλίο υπάρχουν δύο κεφάλαια «Ευτυχία» και «Buen vivir» που αναφέρονται γενικώς στην ευτυχία και στην «καλή ζωή» με την λατινοαμερικανική εκδοχή. Ανεξαρτήτως των σημαντικών προσπαθειών που γίνονται στις χώρες της Λατινικής Αμερικής και σεβόμενος την ορολογία που χρησιμοποιούν εκεί τα διάφορα εγχειρήματα και τον τρόπο που εκλαμβάνουν την «καλή ζωή», νομίζω ότι πρέπει στο σημείο αυτό να γίνει μία διευκρίνιση.

Η πολιτική, ένα πολιτικό κίνημα, δεν μπορεί να έχει ως στόχο την ευτυχία, διότι εν πολλοίς αυτή είναι ένα ιδιωτικό ζήτημα και υπόκειται σε πολλαπλές εκδοχές, άρα είναι ακαθόριστο και υποκειμενικό. Ένα δημοκρατικό κίνημα θα έχει ως στόχο την ατομική και συλλογική ελευθερία, όπως έχει διαβεβαιώσει η αρχαία δημοκρατία και διετύπωσαν οι αρχαίοι φιλόσοφοι (Δημόκριτος, Αριστοτέλης) αλλά και οι σύγχρονοι (Άρεντ, Καστοριάδης). Και οι δύο έννοιες της ελευθερίας είναι συγκεκριμένες και εφαρμόσιμες σε θεσμικές μορφές.

Συλλογική ή πολιτική ελευθερία σημαίνει την άμεση συμμετοχή των ανθρώπων στην εξουσία, στη λήψη των αποφάσεων και στη θέσπιση των νόμων. Μόνο μία τέτοια συμμετοχή, η οποία βασίζεται στη συζήτηση και τη διαβούλευση, θα μπορεί να συμβάλει στη λήψη αποφάσεων για τους παράγοντες που παίζουν ρόλο στην «καλή ζωή», όπως η απομεγέθυνση, το περιβάλλον, η σχέση με τη φύση, ο περιορισμός της κατανάλωσης κ.λπ.

5. Στο πλαίσιο αυτό θα μπορούσε κάποιος να παρατηρήσει πως μια βασική έλλειψη ή μειονέκτημα του βιβλίου είναι κάποια κεφάλαια που να εξετάζουν βασικές πολιτικές έννοιες όπως «Ελευθερία», «Ισότητα», «Δικαιοσύνη», «Εξουσία», «Πολιτική», «Ο ρόλος των ειδικών», «Κόμματα», «Αντιπροσώπευση», «Γραφειοκρατία», «Ολιγαρχία».

Φαίνεται πως αυτά τα πολύ ζωτικά ζητήματα είναι έξω από την οπτική της απομεγέθυνσης, οπότε ευλόγως κανείς μπορεί να συμπεράνει πως αυτή έχει προβληματικές σχέσεις με την πολιτική. Το βασικό μειονέκτημα των κινήσεων για την απομεγέθυνση είναι ότι δεν είναι συνδεδεμένες με ένα πολιτικό πρόταγμα, το οποίο είναι νεφελώδες και χάνεται μεταξύ «διευθετήσεων της αντιπροσώπευσης», αντικαπιταλισμού, «μετα-ανάπτυξης», «μετα-καπιταλισμού», «μετα-εξορυκτισμού» και «ηθικών» κανόνων συμπεριφοράς. Όπως επισημαίνει ένας από τους συγγραφείς του βιβλίου, στους οπαδούς της απομεγέθυνσης «η πολιτική και η συλλογική κατασκευή του νοήματος της ζωής δεν περιλαμβάνονται στην ημερήσια διάταξη» (σ. 49).

Ωστόσο ένας άλλος από τους συγγραφείς του βιβλίου αναφέρει ότι στους κόλπους της απομεγέθυνσης υπάρχουν και αυτοί που επιθυμούν τον συνδυασμό άμεσης δημοκρατίας και αντιπροσωπευτικού συστήματος καθώς επίσης και αυτοί που επιθυμούν τη συνεργασία των εγχειρημάτων με αριστερές κυβερνήσεις (σ. 100). Όμως ο υποτιθέμενος συνδυασμός άμεσης δημοκρατίας και αντιπροσώπευσης δεν έχει νόημα, διότι τα δύο είναι ασύμβατα και αντιφατικά.

Η άμεση δημοκρατία αποκλείει την αντιπροσώπευση και αντιστρόφως. Υπάρχουν όμως και άλλοι οι οποίοι δεν αναφέρονται στην άμεση δημοκρατία και είναι διαρρήδην υπέρ του αντιπροσωπευτικού πολιτεύματος σε μία σοσιαλδημοκρατική προοπτική. Όπως αναφέρεται χαρακτηριστικά στην «Εισαγωγή» του εν λόγω βιβλίου, στη βιβλιογραφία για την απομεγέθυνση δεν υπάρχει συμφωνία όσον αφορά την πολιτική και τις πολιτικές στρατηγικές για την αλλαγή των θεσμών (σ. 35).

Με άλλα λόγια, δεν είναι σίγουρο ότι στους κόλπους της απομεγέθυνσης προκρίνεται μία προοπτική άμεσης δημοκρατίας, ανεξαρτήτως των λεκτικών συνδέσεων των δύο που γίνεται από κάποιους υποστηρικτές της απομεγέθυνσης.

Εν ολίγοις, στους κύκλους της απομεγέθυνσης η αντιμετώπιση του Καστοριάδη, της πολιτικής και της άμεσης δημοκρατίας είναι προβληματική. Χρειάζεται επομένως μία άλλη στάση σε αυτά τα σημαντικά ζητήματα, έτσι ώστε το λεξιλόγιο αυτό – όπως κάθε λεξιλόγιο - να επιτελεί έργο αντικειμενικής πληροφόρησης και γνώσης και όχι πηγή ασαφειών και γενικοτήτων.

Τα σχόλια αυτά γίνονται με σκοπό τη δημιουργία ενός διαλόγου που δεν υπάρχει, αλλά είναι αναγκαίος για το ξεκαθάρισμα των εννοιών και των όρων. Είναι απαραίτητος για την περαιτέρω συνέχιση των διαφόρων κινήσεων και εγχειρημάτων σε μία πορεία σαφούς πολιτικού προσανατολισμού, και μάλιστα σε μία χώρα σαν την Ελλάδα που βρίσκεται σε γενικευμένη χρεοκοπία και παρακμή και στην οποία υπάρχει μεγάλη σύγχυση εννοιών και αξιών.

Σημειώσεις

1. Καστοριάδης, Η φαντασιακή θέσμιση της κοινωνίας, μτφρ., Αθήνα, 1981, σ. 118. Επίσης Καστοριάδης, Χώροι του ανθρώπου, μτφρ., Ύψιλον σ. 335.

2. Να σημειωθεί πως ο Λατούς στο βιβλιαράκι του Κορνήλιος Καστοριάδης. Ριζοσπαστική αυτονομία, μτφρ., Οι εκδόσεις των συναδέλφων, Αθήνα 2016, έχει πολλές διαστρεβλώσεις στις απόψεις του Καστοριάδη, προσπαθώντας να τον οικειοποιηθεί προς όφελος των δικών του αντιλήψεων για την απομεγέθυνση. Φτάνει μάλιστα μέχρι του σημείου να αλλάξει, εμμέσως χωρίς επιχειρηματολογία, τη βασική αρχή του Καστοριάδη «Αυτονομία ή Βαρβαρότητα», αντικαθιστώντας την με τη δική του «Απομεγέθυνση ή Βαρβαρότητα». Το ίδιο έχει κάνει και ένας άλλος υπέρμαχος της απομεγέθυνσης, ο Paul Ariès στο βιβλίο του, Décroissance ou Barbarie, Lyon, 2005.

3. Η άμεση δημοκρατία απαντά στο έργο του ήδη από τη δεκαετία του 1950.

* Διδάκτωρ Φιλοσοφίας"|Κριτικη
Πάντα σε ξελασπώνει.txt|"Πάντα σε ξελασπώνει

Ακούραστος εργάτης στα χωράφια, συνεπής οικογενειάρχης τα Σαββατοκύριακα. Το νέο Νissan Νavara τα καταφέρνει θαυμάσια και στους δύο ρόλους με σύμμαχο την άνεση, το πλούσιο επίπεδο εξοπλισμού και φυσικά τους 174 ίππους που σε

ξελασπώνουν ανά πάσα στιγμή

Το Νissan Νavara δεν είναι απλώς ένα εργαλείο για τον αγρότη, αλλά και ένα σύγχρονο μέσο μεταφοράς για μια τετραμελή οικογένεια. Αρκεί να επιλέξτε τη διπλοκάμπινη έκδοση με το πλούσιο επίπεδο εξοπλισμού και τις ανέσεις ενός επιβατικού. Ένα άλλο ατού του νέου Νavara είναι ο θηριώδης σε επιδόσεις κινητήρας των 2,5 λίτρων. Το ντίζελ μοτέρ των 174 ίππων κινείται με άνεση στους χωματόδρομους, σκαρφαλώνει δίχως αντίρρηση σε οποιαδήποτε πλαγιά και μετά βγαίνει στην άσφαλτο για γκάζια. Σύμμαχος στα ταξίδια και κυρίως στην Εθνική Οδό αποδείχθηκε κατά την πολυήμερη συμβίωσή μας με το νέο Νavara το κιβώτιο των έξι σχέσεων, το οποίο δίνει μια… ανάσα στο ροπάτο μοτέρ ώστε να δουλεύει σε χαμηλό φάσμα στροφών. Οι επιδόσεις του θυμίζουν ένα μεσαίο SUV: η τελική ταχύτητα φθάνει απροβλημάτιστα τα 180 χλμ./ώρα ενώ ταυτόχρονα διατηρεί την κατανάλωση καυσίμου σε λογικά πλαίσια (από 7 έως 8,5 λίτρα/100χλμ). Η ροπή αγγίζει τα 403 Νm στις 2.000 σ.α.λ., τιμή ικανοποιητική για τους υποψήφιους μεταφορείς. Η… χαρτογράφηση των επιδόσεων μπορεί να αγριέψει ακόμη περισσότερο αν οι υποψήφιοι αγοραστές επιλέξουν την έκδοση με τους 200 ίππους που προσφέρει δωρεάν η ελληνική αντιπροσωπεία στη χώρα μας.

Στο εσωτερικό η θέση οδήγησης και η κορυφαία περιμετρική ορατότητα είναι τα άλλα δύο σημεία τα οποία θα εκτιμήσει ο οδηγός του ιαπωνικού pick-up. Χάρη σ΄ ένα μπουτόν στο ταμπλό, ο οδηγός μπορεί να μεταβάλει το είδος της πίσω κίνησης σε τετρακίνηση ενόσω το αυτοκίνητο κινείται. Η δυνατότητα αυτή είναι σημαντική όταν το όχημα φεύγει από τον αυτοκινητόδρομο και καλείται να αντιμετωπίσει δρόμους με λάσπη ή άμμο. Για ακόμα δυσκολότερα εδάφη υπάρχει ένα σύστημα τετρακίνησης κοντών σχέσεων (low). Η πίσω πόρτα ανοίγει επίπεδα, πάνω από ένα πρακτικό σκαλοπάτι- προφυλακτήρα για εύκολο φόρτωμα και ξεφόρτωμα. Τo συγκεκριμένο σκαλοπάτι εξυπηρετεί επίσης σαν προέκταση του δαπέδου φόρτωσης για τη μεταφορά αντικειμένων μεγάλου μήκους από σκάλες ή και παλέτες. Στα αρνητικά σημειώστε το δύστροπο κούμπωμα των ταχυτήτων, ενώ ο πίσω άξονας αντιδρά απότομα στις έντονες διαδοχικές εγκάρσιες ανωμαλίες. Το Νavara Κing Cab καταφέρνει να σηκώνει περίπου έναν τόνο ωφέλιμου φορτίου. Ο εξοπλισμός περιλαμβάνει όλες τις ηλεκτρικές ευκολίες, ΑΒS, δύο αερόσακους και κλιματισμό. Η τιμή της έκδοσης Double Cab 4Χ4 Comfort αγγίζει τα 26.650 ευρώ.

Τεχνικά χαρακτηριστικά

Κινητήρας 2,5 λίτρων, τούρμπο ντίζελ"|Κριτικη
Πέθανε ο νομπελίστας επιστήμονας Bernard Lown, «πατέρας» του καρδιακού απινιδωτή.txt|"Πέθανε ο νομπελίστας επιστήμονας Bernard Lown, «πατέρας» του καρδιακού απινιδωτή


Ο επιστήμονας απεβίωσε σε ηλικία 99 ετών, ενώ για πάνω από 50 χρόνια είχε ασχοληθεί με την έρευνα
Πέθανε ο νομπελίστας επιστήμονας Bernard Lown, «πατέρας» του καρδιακού απινιδωτή
Σε ηλικία 99 ετών έφυγε από τη ζωή στις 16 Φεβρουαρίου ο διαπρεπής επιστήμονας και καρδιολόγος Bernard Lown, πατέρας του καρδιακού απινιδωτή.

Σε ανακοίνωσή της η Ελληνική Καρδιολογική Εταιρεία τονίζει το πολύπλευρο επιστημονικό του έργο, το οποίο συνέβαλε σημαντικά στην πρόοδο της Παγκόσμιας Καρδιολογικής Κοινότητας, όσο και το απαράμιλλο κοινωνικό και ανθρωπιστικό του έργο.

Ο δρ Bernard Lown, ήταν ομότιμος καθηγητής στην Ιατρική Σχολή του Harvard και κατά τη διάρκεια της ερευνητικής του καριέρας διάρκειας άνω των 50 ετών, τα επιτεύγματά του άλλαξαν την καρδιολογία. Αποτέλεσε τον πρωτοπόρο και εφευρέτη του απινιδωτή συνεχούς ρεύματος, που αποτελεί πλέον το πρότυπο φροντίδας για την καρδιακή ανάνηψη. Ανάπτυξε τον καρδιομετατροπέα για τη διόρθωση των διαταραγμένων καρδιακών ρυθμών και καθιέρωσε τη βάση και τους όρους για τη σύγχρονη μονάδα στεφανιαίας φροντίδας.

Το έργο του δρ Lown συνέβαλε επίσης ουσιαστικά στην κατανόηση του ρόλου των ψυχολογικών παραγόντων στις καρδιακές παθήσεις και υπήρξε άριστος κλινικός δάσκαλος και ομιλητής, που ενέπνευσε εκατοντάδες φοιτητές ιατρικής.

Ιδιαίτερη ήταν και η ανθρωπιστική του προσέγγιση για τους ασθενείς, τους φτωχούς και τους πάσχοντες. Ο δρ Lown πίστευε πως οι γιατροί θα πρέπει να είναι οι φυσικοί υποστηρικτές για τη θεραπεία και αποκατάστασή τους, ενώ ακολούθησε τα χνάρια του Ιπποκράτη, διδάσκοντας την ιδιαίτερη σημασία που έχει η πρόληψη υγείας.

Γνωστός επίσης ήταν για τις πρωτοβουλίες και τις δράσεις που αναλάμβανε για δικαιοσύνη, κοινωνική ισότητα και ειρήνη, τόσο σε τοπικό όσο και σε παγκόσμιο επίπεδο. Στις αρχές της δεκαετίας του 1960 ήταν ιδρυτής των Ιατρών για την Κοινωνική Ευθύνη και στη δεκαετία του '80, μαζί με τον δρ Yevgeny Chazov από την τότε Σοβιετική Ένωση, συνίδρυσαν την οργάνωση International Physicians for the Prevention of Nuclear War (IPPNW). Μάλιστα είχε παρουσιάσει την οργάνωση και τους στόχους της στην Αθήνα, κατά την ιδρυτική εκδήλωση του ελληνικού κλάδου της IPPNW το 1983.

Η πολύπλευρη δραστηριοποίησή του αναγνωρίστηκε το 1985 με το Βραβείο Νόμπελ, καθώς και με άλλες τιμητικές βραβεύσεις τα επόμενα χρόνια.

Ο δρ Lown δημιούργησε και άλλους οργανισμούς, ανάμεσα στους οποίους ήταν το ProCor για την προώθηση της καρδιαγγειακής υγείας, προβλέποντας έγκαιρα την επικείμενη επιδημία των καρδιαγγειακών παθήσεων, που απειλούν την υγεία και τις οικονομίες των αναπτυσσόμενων χωρών σε όλο τον κόσμο."|Κριτικη
Πέτρος Μπούτος Το κολεγιόπαιδο έγινε ο γκουρού της ελληνικής ΤV.txt|"Πέτρος Μπούτος: Το κολεγιόπαιδο έγινε ο γκουρού της ελληνικής ΤV


Πέτρος που κυλα δεν χορταριάζει....ο φέρελπις του Κολλεγίου,απο από party animal του Κολωνακίου έγινε ο αμίλητος πλην πιο επιδραστικός άνθρωπος στην τηλεόραση την τελευταία 15ετία και ξάφνιασε τους πάντες νε την παραίτησή του, αναλαμβάνει νέες προκλήσεις
Πέτρος Μπούτος: Το κολεγιόπαιδο έγινε ο γκουρού της ελληνικής ΤV
Ο Πέτρος Μπούτος έχει κληθεί να υπηρετήσει πολλούς και ετερόκλητους ρόλους στη ζωή του: γόης του Κολλεγίου, αμερικανοσπουδαγμένος δυνάμει πολιτικός, λάτρης του έντεχνου, περιζήτητος εργένης, ευτυχισμένος οικογενειάρχης. Ο ρόλος όμως της ζωής του ήταν εκείνος του διευθυντή Προγράμματος - αρκετός για να τον χρίσει τον πιο επιδραστικό άνθρωπο στην τηλεόραση την τελευταία 15ετία, με την αποχώρησή του από το MEGA να αποτελεί την είδηση-βόμβα για το σύνολο του Τύπου.



Το 2011 ήταν μια καλή χρονιά για τον Πέτρο Μπούτο. Οι οιωνοί έμοιαζαν άριστοι από την αρχή. Μέσα Γενάρη ο τότε διευθυντής Προγράμματος του MEGA ταξίδευε στην Πλάκα του Λασιθίου για να παραβρεθεί στο κρητικό γλέντι, με το οποίο κορυφωνόταν το τέλος των γυρισμάτων της περίφημης σειράς «Το Νησί». Η τηλεοπτική μεταφορά του μυθιστορήματος της Βικτόρια Χίσλοπ ήταν ήδη ένα κερδισμένο στοίχημα για τον «μαέστρο», όπως τον αποκαλούσαν, του MEGA. Το άρτιο αισθητικό αποτέλεσμα, η επιδραστικότητα της σειράς που είχε γίνει αδιαπραγμάτευτο talk of the town, μα κυρίως, εφόσον όλα στην τηλεόραση αποτιμώνται σε αριθμούς, η υψηλή τηλεθέαση ήταν οι πλέον αποστομωτικές απαντήσεις στις μομφές που είχε δεχτεί ο Μπούτος για την πολυδάπανη παραγωγή που συνέπεσε με το ξέσπασμα της οικονομικής κρίσης. Πολλοί τον θυμούνται ασυνήθιστα «λυμένο» να απολαμβάνει παρέα με τον παραγωγό Νίνο Ελματζιόγλου ρακή και κρητικούς μεζέδες στο από κάθε άποψη διονυσιακό γλέντι που διοργανώθηκε στο χωριό, το οποίο είχε ανακατασκευαστεί πλήρως για τις ανάγκες του σίριαλ.  Η συγκυρία ήταν ιδανική. Ακόμη και το φλουρί της πρωτοχρονιάτικης πίτας που έκοψαν στο τέλος της γιορτής έπεσε στο κομμάτι του Μπούτου. Τον Απρίλιο του ίδιου χρόνου η σύζυγός του Ερση-Ηλέκτρα Ξενάκη έφερε στον κόσμο το τέταρτο μέλος της οικογένειας Μπούτου, τον γιο του.

Κλείσιμο


Ο παραιτηθείς διευθυντής Προγράμματος του MEGA -σημειώνεται πως ο τηλεοπτικός σταθμός δεν έχει αποστείλει ακόμη ενημέρωση σχετική με την παραίτησή του- δεν αποζητούσε ποτέ τον ετεροπροσδιορισμό μέσω της προβολής του στα media. Αντιθέτως. Αν και διαμορφωτής εν πολλοίς του τρόπου που μάθαμε να βλέπουμε τηλεόραση, απείχε συστηματικά από το προσκήνιο. Δεν ήταν όμως πάντα έτσι. Οι συμμαθητές του στο Κολλέγιο Αθηνών θυμούνται πως ο Μπούτος ήταν ο πιο γοητευτικός, ο πιο εξωστρεφής και, όπως πολλοί ανακαλούν, ο πιο πολλά υποσχόμενος της τάξης του ’83.



Κι έκανε τα πάντα για να τους δικαιώσει, διαψεύδοντας παράλληλα τους ευσεβείς πόθους της αστικής οικογένειάς του η οποία είχε προδιαγράψει για εκείνον μια πολιτική καριέρα. Οχι αδίκως. Ο πατέρας του, Ιωάννης Μπούτος, διετέλεσε υπουργός των κυβερνήσεων Καραμανλή τη δεκαετία του ’50, υπήρξε μέλος της πρώτης μεταπολιτευτικής κυβέρνησης, ενώ το 1985 αποχώρησε λόγω διαφωνιών από τη Ν.Δ. - πέντε χρόνια αργότερα προσχώρησε στο ΠΑΣΟΚ. Μετά την επανεκλογή του Ανδρέα Παπανδρέου στην πρωθυπουργία το 1993 ανέλαβε για περίπου ένα έτος διοικητής της Τραπέζης της Ελλάδος. 



Μετά το σχολείο ο φέρελπις Πέτρος Μπούτος έφυγε για σπουδές στην πόλη στην οποία γαλουχείται και ανδρώνεται η όπου γης πολιτική ελίτ, τη Βοστόνη. Η δημιουργία, όμως, της ιδιωτικής τηλεόρασης, που συνέπεσε με την επιστροφή του στα πάτρια εδάφη, άλλαξε την επαγγελματική ρότα του. Βρέθηκε στις τάξεις του MEGA από τους πρώτους κιόλας μήνες. Το ιδιωτικό κανάλι αλίευε τότε στελέχη σε μάλλον θολά νερά και οι σπουδασμένοι στο εξωτερικό νεαροί γόνοι περιώνυμων οικογενειών ταίριαζαν ιδανικά στα κομμάτια του πολυσυλλεκτικού παζλ. Είναι τα χρόνια που ο Μπούτος λάμπει όχι τόσο λόγω της επαγγελματικής διαδρομής του όσο χάρη στην έντονη κοινωνική ζωή του. Τα βράδια στο «Rock’n’Roll» του Κολωνακίου με την παρέα του Τζώνη Καλημέρη, των ζεν πρεμιέ που έσπαγαν κοριτσίστικες καρδιές μέσω των σίριαλ του καναλιού, των Κωνσταντίνου Μαρκουλάκη, Αλκι Κούρκουλου και Γιώργου Πυρπασόπουλου, έχουν γράψει τη δική τους ιστορία. Θρυλείται δε πως, παρά την υποτιθέμενη κόντρα που είχαν τα αγόρια του MEGA με τα κορίτσια του ΑΝΤ1 (την τότε διευθύντρια Προγράμματος Αλκηστη Μαραγκουδάκη και το στέλεχος του σταθμού Ιφιγένεια Κολλάρου) όταν οι έξοδοι συνέπιπταν στα ίδια στέκια της εποχής, οι τηλεοπτικοί ανταγωνισμοί ξορκίζονταν στο δεύτερο ποτό και οι πλάκες έδιναν κι έπαιρναν - πιστές στο πνεύμα αλλά και το γράμμα του «μεγάλου πάρτι» των 90s. Λίγο μετά τα μέσα της δεκαετίας ο Μπούτος επιχειρεί την πρώτη έξοδό του από τον τηλεοπτικό σταθμό.



Φεύγει με σκοπό να δημιουργήσει μαζί με τον επιχειρηματία Γιώργο Ψάλτη τον ραδιοφωνικό «Σταθμό 101,3». Ως διευθυντής Προγράμματος θεωρεί πως πέτυχε να δημιουργήσει το ραδιόφωνο που ο ίδιος ήθελε να ακούει, βάζοντας στο μπλέντερ λίγο έντεχνο ελληνικό, λίγο ροκ, ακόμη και μια ιδέα mainstream, χωρίς παρωπίδες. Εξάλλου, τα χρόνια των ερτζιανών αποδείχτηκαν ιδανική συγκυρία για lobbying με τα στελέχη της ακμάζουσας τότε δισκογραφίας. Οι σχέσεις αυτές αλλά και η λατρεία του στη μουσική οδήγησαν αρκετά χρόνια αργότερα στη διοργάνωση των περίφημων μουσικών βραβείων «Αρίων», τα οποία συνεργάτες του επιμένουν να θεωρούν ως το project στο οποίο ο ίδιος επένδυσε περισσότερο από κάθε άλλο - ναι, ακόμη και από το «Νησί».



Η δευτέρα παρουσία στο MEGA
Η αποχώρηση του Τζώνη Καλημέρη το 1999 από το MEGA δημιουργεί την ανάγκη για έναν από μηχανής θεό. Ο Μπούτος αναλαμβάνει να τον ενσαρκώσει. Η δεύτερη και μεγαλύτερη σε διάρκεια θητεία του, αυτή τη φορά ως κεφαλή του προγράμματος του καναλιού, θα του αποδώσει τον χαρακτηρισμό του «μαέστρου», αλλά και εκείνον του «προφήτη». Στην πραγματικότητα ο άνθρωπος τον οποίο οι συνεργάτες του θυμούνται να μιλάει σπανίως στις συσκέψεις βγάζει από μέσα του τον MEGA-man, έναν υπερήρωα. Παίρνει το κανάλι από το χέρι και το οδηγεί από τη μειονεκτική τρίτη θέση στην κορυφή. Μεθοδικά. Επί των ημερών του το MEGA αποκτά το πολυπόθητο leadin (αρχικά με το τηλεπαιχνίδι «Ποιος θέλει να γίνει εκατομμυριούχος», κατόπιν με τις καθημερινές σειρές του διδύμου Ακρίτα - Κυρίτση, που περνούν με το λούστρο της απενοχοποίησης τον παρωχημένο όρο της σαπουνόπερας). Αναλαμβάνει ως πρώτο project του στον σταθμό να «αρπάξει» από το αντίπαλο τηλεοπτικό στρατόπεδο το δίδυμο Φώτη Σεργουλόπουλου - Μαρία Μπακοδήμου, το διακτινίζει από το βράδυ στο πρωί και καταφέρνει για πρώτη φορά να ανταγωνιστεί τη «Μενεγάκειο» παντοκρατορία. Κάνει το ίδιο και με την Ευγενία Μανωλίδου για την εκπομπή «Master chef» κοντράροντας το «καθωσπρέπει» προφίλ ενός σταθμού που ο ίδιος δημιούργησε και που ο ίδιος καλείται να ανανεώσει - προκαλώντας τη μήνιν των σοβαροφανών τηλεκριτικών. Εμπιστεύεται νέους δημιουργούς, όπως λόγου χάρη ο Γιώργος Καπουτζίδης, ενώ δημιουργεί κωμικές σειρές που άφησαν εποχή, όπως οι «Δυο ξένοι» ή το «Είσαι το ταίρι μου». Μάλιστα η πρωταγωνίστρια του τελευταίου, Βίκυ Σταυροπούλου, είναι μία από τις ελάχιστες επαγγελματικές επαφές που έχουν διαβεί τον Ρουβίκωνα και συγκαταλέγονται πλέον στον σκληρό πυρήνα των φίλων του τέως διευθυντή Προγράμματος. Ισως γι’ αυτό το όνομά της ανακυκλώθηκε τόσο επίμονα ως φαβορί για την παρουσίαση της πρωινής ψυχαγωγικής ζώνης.

Ο γρίφος και η οργή
Ωστόσο κάποιοι διάλεξαν να μεταναστεύσουν, προτιμώντας τη σιγουριά του τριετούς συμβολαίου στον ΑΝΤ1 από την έκπληξη του «αχαρτογράφητου» «Μπούτειου» σύμπαντος. Η απόφαση του Γιώργου Λιάγκα και της Φαίης Σκορδά να μετεγγραφούν στο κανάλι του Αμαρουσίου έγιναν ένα από τα πραγματικά ελάχιστα ερεθίσματα που μπορούν να διεγείρουν το θυμικό του διαχρονικά αποστασιοποιημένου από το συναίσθημά του Μπούτου. Η αντίδρασή του όταν βρέθηκε προ τετελεσμένου χαρακτηρίζεται από κάποιους έως και ακραία λεκτικά. Μάλιστα, τη στιγμή που η φήμη περί αποχώρησής του από τη Διεύθυνση Προγράμματος έγινε βεβαιότητα, στους διαδρόμους του καναλιού κυκλοφόρησε ένα ανέκδοτο: πως πηγαίνει στον ΑΝΤ1 μόνο και μόνο για να πάρει γλυκιά εκδίκηση. Το πρώτο πράγμα που λένε άνθρωποι που έχουν συνεργαστεί στενά και για χρόνια μαζί του είναι πως δεν μπορείς να «διαβάσεις» τι ακριβώς νιώθει, πως ποτέ δεν υπήρξε ο έξω καρδιά διευθυντής που επιβράβευε τις επιτυχίες στέλνοντας λουλούδια και ανοίγοντας σαμπάνιες στους συνεργάτες του ή ο διευθυντής-κέρβερος που ξεσπούσε για τις αποτυχίες επιστρατεύοντας θεούς και δαίμονες. Πολλοί θυμούνται πως ακόμη και την περίοδο που ο αείμνηστος πατέρας του νοσηλεύτηκε με σοβαρό πρόβλημα υγείας σε νοσοκομείο των ΗΠΑ, ο ίδιος δεν επέτρεψε ούτε στιγμή στον εαυτό του να αφήσει την παραμικρή υπόνοια στενοχώριας ή θλίψης. Το ίδιο ανέκφραστος ήταν και στα επαγγελματικά μίτινγκ με τους συνεργάτες του. Στις συσκέψεις ο Πέτρος Μπούτος προτιμούσε να ακούει παρά να μιλάει. Πάντα με μια πένα Mont Blanc στο χέρι, συνήθιζε να γεμίζει με μικρές γραμμές και ακανόνιστα σχήματα τις λευκές κόλλες, οι οποίες μετά το τέλος της σύσκεψης έμοιαζαν με πίνακες ζωγραφικής.

Οι δύο γυναίκες της ζωής του
Η καλλιτεχνική φύση του ήταν ίσως εκείνη που τελικά τον έφερε κοντά με την επί χρόνια αγαπημένη του Κατερίνα Βαγιά. Ο Μπούτος και η γνωστή εικαστικός υπήρξαν επί μακρόν ένα από τα πιο ταιριαστά και «φωτογενή» ζευγάρια της αθηναϊκής κοσμικής ζωής. Ομως η ευτυχία τους δεν έμελλε να ολοκληρωθεί. Παρόλο που φίλοι και γνωστοί στοιχημάτιζαν πως ο γάμος για το ζευγάρι, το οποίο για καιρό συγκατοικούσε στο πατρογονικό σπίτι του Μπούτου στην οδό Ρηγίλλης, ήταν απλώς και μόνο ζήτημα χρόνου, η σχέση έληξε άδοξα. Και σύμφωνα με τις φήμες, «σφραγίστηκε» με αρκετά δάκρυα από μέρους της ζωγράφου, την οποία η απόφαση του Μπούτου μάλλον κατέλαβε εξαπίνης. Μήπως τελικά ο πληθωρικός στη διασκέδασή του διευθυντής Προγράμματος, τον οποίο ο αστικός μύθος θέλει αφού «έχτισε» το «Balthazar» να το «πότιζε» κάθε τόσο με χειμάρρους βαρύτιμης σαμπάνιας Dom Perignon, δεν ήταν φτιαγμένος για να νοικοκυρευτεί; Ο Μπούτος διέψευσε τις Κασσάνδρες. Μολονότι η σχέση του με την πρώην σύζυγο του φίλου του, ηθοποιού Κωνσταντίνου Μαρκουλάκη, έθρεψε τα κακόβουλα σχόλια, φαίνεται πως οι τρεις τους κατάφεραν να βρουν το πολύ προσωπικό τους modus vivendi. Λίγους μήνες μετά την έκδοση του διαζυγίου του ζεύγους Μαρκουλάκη και μόλις δύο ημέρες πριν από τη γέννηση της πρωτότοκης κόρης του, τον Οκτώβριο του 2009, ο Πέτρος Μπούτος παντρεύτηκε στο δημαρχείο Κηφισιάς την αγαπημένη του αρχιτέκτονα Ερση-Ηλέκτρα Ξενάκη. Οι δυο τους δεν λείπουν σχεδόν ποτέ από τις παραστάσεις (πολλές φορές ακόμη και από τις πρόβες) του Κωνσταντίνου Μαρκουλάκη, με τον οποίο μάλιστα η Ερση Ξενάκη έχει αποκτήσει έναν γιο, επιβεβαιώνοντας τις άριστες σχέσεις που εξακολουθούν να διατηρούν. Τα καλοκαίρια το πιθανότερο είναι πως θα τους συναντήσεις όλους μαζί, μια οικογένεια, στον αγαπημένο τους τόπο παραθερισμού, την Ικαρία.

ΜΠΙΖΝΕΣ ΣΤΑ ΒΑΛΚΑΝΙΑ
Πλέον, ελεύθερος από άγχος και αυξομειώσεις βάρους, ο Πέτρος Μπούτος προετοιμάζει το επόμενο βήμα του. Οι κινήσεις του μόλις λίγους μήνες προτού φύγει από το MEGA μαρτυρούν πως η παραίτησή του δεν ήταν κάποιο σχέδιο που εξύφαινε από καιρό. Μόλις το καλοκαίρι δέσμευσε με συμβόλαια τους έξι πρωταγωνιστές του σίριαλ «Βασιλιάδες», ώστε να μην μπορούν να πρωταγωνιστήσουν σε επόμενο κύκλο της σειράς, τα δικαιώματα του οποίου διεκδικεί ο ΑΝΤ1. Το συμβόλαιο αναφέρει πως, εφόσον ο ΑΝΤ1 προχωρήσει σε παραγωγή επεισοδίων για τους «Βασιλιάδες», το MEGA υποχρεώνεται να τους εντάξει σε νέα δική του παραγωγή. Ο Μπούτος βρίσκεται ήδη σε προχωρημένες συζητήσεις με τον Θοδωρή Κυριακού για τη δημιουργία εταιρείας παραγωγής, η οποία θα παράγει προγράμματα για τα έξι βαλκανικά κανάλια του ομίλου ΑΝΤ1 και στην οποία πιθανότατα θα ενταχθεί και ο στενός συνεργάτης του και φίλος του Μπούτου, ο σκηνοθέτης Αλέξης Σκουλίδης. Οσο για τον λόγο που έφυγε τελικά από το MEGA, η συνισταμένη των απόψεων ανθρώπων που τον ξέρουν λέει πως πολύ απλά βαρέθηκε.

ΛΟΪ́ΖΟΣ ΞΕΝΟΠΟΥΛΟΣ :Προάγεται το πρώην δεξί του χέρι
Η επόμενη μέρα της Διεύθυνσης Προγράμματος του MEGA ακούει στο όνομα Λοΐζος Ξενόπουλος. Ο στενός συνεργάτης -δεξί χέρι για τους φίλους- του Πέτρου Μπούτου και μέχρι πρότινος υπεύθυνος Ελληνικού Προγράμματος του καναλιού προάγεται στη θέση του διευθυντή, επιβεβαιώνοντας πως οι μέτοχοι του σταθμού επιδιώκουν μάλλον τη συνέχεια στη λογική και τη φιλοσοφία του προγράμματος παρά την ανατροπή. Ο κ. Ξενόπουλος βρίσκεται στις τάξεις του MEGA εδώ και 22 συναπτά έτη ενώ κατάφερε να ξεχωρίσει από νωρίς, αφού ήταν εξ ολοκλήρου υπεύθυνος για τη θρυλική σειρά της Μιρέλλας Παπαοι-κονόμου «Αναστασία». Φύσει χαμηλών τόνων, ο κ. Ξενόπουλος ουσιαστικά -για φέτος τουλάχιστον- θα κληθεί να εκτελέσει ειλημμένες από τον προκάτοχό του αποφάσεις, όπως την προβολή της σειράς «Το Σπίτι της Εμμας» ή το νέο τηλεοπτικό πόνημα του Θοδωρή Πετρόπουλου στο οποίο θα πρωταγωνιστεί η Βίκυ Σταυροπούλου - και μάλιστα σε ρόλο-έκπληξη, όπως φημολογείται. Σε εκκρεμότητα βρίσκεται ένα βραδινό μουσικό σόου, την τύχη του οποίου θα κρίνει εκείνος. Ο νέος διευθυντής Προγράμματος χαίρει της βαθιάς εκτίμησης πλειάδας ηθοποιών, με τους οποίους άλλωστε βρισκόταν σε άμεση και διαρκή επαφή εδώ και χρόνια.
"|Κριτικη
ΣΙΝΕΜΑ Σκοτεινό καλοκαίρι με φωτεινά διαλείμματα. Του Αλέξη Ν. Δερμεντζόγλου.txt|"ΣΙΝΕΜΑ ""Σκοτεινό"" καλοκαίρι με φωτεινά διαλείμματα. Του Αλέξη Ν. Δερμεντζόγλου

Την περασμένη Πέμπτη υποδεχθήκαμε τη νέα χειμερινή σεζόν και τα πράγματα είναι ήδη ασφυκτικά με τόσα πολλά φιλμ στην α’ προβολή:

Η δεύτερη “Νάρνια”, το “Απαγορευμένο βασίλειο”, ο “Γάμος εξπρές”, η υπέροχη επανέκδοση του Χιούστον “Ανταύγειες σε χρυσά μάτια”, το “Εγχειρίδιο του έρωτα”, το θρίλερ “Κλείδωσες;”, το σπλάτερ τρόμου “Οι άρχοντες του σκότους”, σε επανέκδοση ο Γούντι Άλεν με “Τα πάντα γύρω από το σεξ”, “Η επανάσταση της κυρίας Ράτκλιφ” κ.ά. Ποια είναι όμως η τάση που φάνηκε στην καλοκαιρινή σεζόν;

Το καλοκαίρι του 2008 χαρακτηρίστηκε από τα μπλοκμπάστερς. Αμερικανικές ταινίες με μεγάλη... υπεροπλία εξήλθαν και στην Ελλάδα. Επτά ήταν οι πιο δυνατές, που ως τις αρχές Αυγούστου καταμετρήθηκε πως έκαναν 1.500.000 εισιτήρια (λογικά τώρα θα ξεπερνούν τα 1.650.000-1.700.000).

Η πρώτη έξοδος έγινε με τον τέταρτο “Ιντιάνα Τζόουνς” στις 22 Μαΐου και η τελευταία με το “X-files - Θέλω να πιστέψω” στις 24 Ιουλίου. Το “Mamma mia” έκανε για την Ελλάδα μία από τις μεγαλύτερες θερινές επιτυχίες (κάπου στα 500.000 εισιτήρια, ενώ βαδίζει προς τα 600.000). Οι Θεσσαλονικείς που την παρακολούθησαν υπερβαίνουν τους 55.000.

“ΜΑΜΑ ΜΟΥ” ΕΝΑΣ “ΣΚΟΤΕΙΝΟΣ ΙΠΠΟΤΗΣ”

Ωστόσο το “Mamma mia” δεν είναι ποιοτικό φιλμ αλλά ένα κιτσάτο ρετρό, με τα 22 τραγούδια των ABBA να το απογειώνουν και με καρτποσταλικές ελληνικές ομορφιές. Εκεί σταματά η ιστορία.

Ο “Σκοτεινός ιππότης” έκανε παγκόσμια επιτυχία με μεγάλο ρεκόρ. Το θετικά παράδοξο για μένα είναι πως τα πήγε πολύ καλά και στην Ελλάδα. Ο Κρίστοφερ Νόλαν γύρισε μια ιδιαίτερα σκοτεινή, περίπλοκη και πικρή ταινία πολλών νοηματικών επιπέδων με όχι υπερβολική δράση. Η πρόβλεψη για την Ελλάδα είναι για πάνω από 300.000 εισιτήρια. Μέχρι τις αρχές Αυγούστου ήταν στα 239.500, από τα οποία 27.067 στη Θεσσαλονίκη. Βεβαίως στην Αθήνα οι 169.060 θεατές έδειξαν μεγαλύτερη εκτίμηση στο φιλμ.

Η ΑΝΕΣΗ ΤΩΝ ΑΛΛΩΝ

Ο Σπίλμπεργκ είναι πάντα Σπίλμπεργκ. Νωρίς νωρίς ξεκίνησε ο νέος “Ιντιάνα Τζόουνς” και έκλεισε άνετα τρίτος με 250.000 εισιτήρια. Ικανοποιητικός αριθμός Θεσσαλονικέων (33.000) είδαν την ταινία. Πήρε αντιφατικές κριτικές, αλλά το πνεύμα (το λεγόμενο feeling touch) του Στίβεν υπήρχε, όπως και η δική του σκηνοθετική άποψη.

Με τόσους φαν που έχει το τηλεοπτικό “Sex and the city”, κανείς δεν θα αμφέβαλλε πως και κινηματογραφικά θα τα πήγαινε καλά. Άνετα κάθησε στην τέταρτη θέση με περίπου 235.000 εισιτήρια (30.000 στη Θεσσαλονίκη).

Η ΑΠΟΤΥΧΙΑ

Από εκεί και μετά, τα πράγματα δεν πήγαν ιδιαίτερα καλά. Η “σκοτεινή όψη” του “Iron Man”, παρά τη μεγάλη επιτυχία στις ΗΠΑ, δεν έγινε διαβατήριο για κάτι καλό στη χώρα μας. Ήταν πολύ “ μαύρη” και ζοφερή ταινία για τα παιδιά, οι μεγάλοι ίσως σκέφτηκαν πως αυτά είναι χαζομάρες, κι έτσι η Ελλάδα έφερε 146.000 εισιτήρια (ικανοποιητικά τα 21.000 της Θεσσαλονίκης).

Το πατατράκ όμως έγινε με τον “Απίθανο Χαλκ”. Η κατάρα της μη εμπορικότητας υπήρχε ήδη από το πρώτο φιλμ (για τον “Χαλκ” του Ανγκ Λι διάβαζε διπλανή στήλη “Σινεφίλ”). Κι όμως, εδώ είχαμε έναν σκηνοθέτη ταινιών δράσης και έναν πολύ καλό ηθοποιό στον βασικό ρόλο (Έντουαρντ Νόρτον). Παρ’ όλα αυτά, τα 68.000 εισιτήρια είναι τελικά πολύ λίγα. Όσο για τους συμπολίτες, ούτε 10.000 πήγαν στο φιλμ (για την ακρίβεια 9.500). Να υποθέσω πως επειδή ήταν ιδίως ταινία για τσακαλίστικο κοινό, οι νεαροί την προμηθεύτηκαν παράνομα; Όλα γίνονται.

Δεν εξελίσσεται καλά και η καριέρα των “X-files - Θέλω να πιστέψω”. Δεν γνωρίζω τα τελικά εισιτήρια, αλλά το πρώτο δείγμα είναι αρνητικό: 38.400 πανελλαδικά και μόνο 5.400 στην πόλη μας. Τα “X-files” αγαπήθηκαν πολύ τη δεκαετία του ’90. Το πρώτο φιλμ πριν από δέκα χρόνια ήταν συμπαθές. Τώρα πάντως φαίνεται πως δεν ευνοείται η δημιουργία συνέχειας.

ΥΨΗΛΗΣ ΠΟΙΟΤΗΤΑΣ ΕΚΠΛΗΞΗ

Πολύ μεγάλο φιλμ ο “Σκοτεινός ιππότης”, μια σπουδαία δουλειά υψηλού επιπέδου, πικρή, πεσιμιστική, δύσκολη, “σκοτεινή”. Κάποιοι το συγκρίνουν με τους “Άρχοντες του σκότους” (πραγματικός τίτλος “Τα χρονικά της μετάλλαξης”). Η εκκίνηση όμως από ένα βιντεογκέιμ που έγινε και κόμικ δεν ευνοεί και πολύ την περαιτέρω ανέλιξη. Ωστόσο, ο σκηνοθέτης επιθυμεί να ποντάρει κι αυτός στο σκοτεινό.

Φυσικά ο “Σκοτεινός ιππότης” ήταν τουλάχιστον μια δυο κλάσεις ανώτερος από τις ταινίες του φετινού καλοκαιριού, με εξαίρεση τις επανεκδόσεις. Κι αν κάτι εκτίμησα ιδιαίτερα στον Κρίστοφερ Νόλαν είναι ο κλειστός κόσμος που οργάνωσε γύρω από την ταινία του.

Η ΓΕΥΣΗ ΤΗΣ ΕΠΟΧΗΣ

Ο “Σκοτεινός ιππότης” είναι για μένα η όψη και η γεύση της εποχής μας, η εικόνα της, οι εκκρίσεις και η μοναχικότητά της. Αυτά λοιπόν δεν εξηγούνται διά της γραφής, αλλά βιώνονται, περνούν μέσα μας και αποθηκεύονται, για να ανασυρθούν σε κάποιες στιγμές της ζωής μας.

Με δυο λόγια, αυτό ήταν το “σκοτεινό” καλοκαίρι του σινεμά με “Iron Man” και “Απίθανο Χαλκ”, εν μέρει με “Ιντιάνα Τζόουνς” και φυσικά με “X-files - Θέλω να πιστέψω”. Βαθύτατη απαισιοδοξία με κορυφή τον “Σκοτεινό ιππότη”.

Στη φωτεινή πλευρά του φεγγαριού υπάρχει το “Mamma mia” και φυσικά το “Sex and the city”, που διαθέτει μια κοσμοπολίτικη, κουτσομπολίστικη ματιά, αλλά και ένα ίχνος κοινωνιολογικής ανάλυσης.

ΧΩΡΙΣ ΣΙΓΟΥΡΙΑ

Το καλοκαίρι του 2008 έφερε εισιτήρια τα οποία όμως δεν συγκρίνονται με τα 2.500.000 των ελληνικών ταινιών του φετινού χειμώνα, που σε γενικές γραμμές έγιναν βασικά από πέντε εθνικά φιλμ, το “El Greco” και τέσσερις κωμωδίες.

Για τη σεζόν που ήδη άρχισε δεν υπάρχουν σίγουρες προβλέψεις. Εντάξει, τον Νοέμβριο ο νέος “Χάρι Πότερ” και ο επίσης καινούργιος “Τζέιμς Μποντ” θα πάνε μπροστά, αλλά εμένα μ’ ενδιαφέρει και η τύχη του “Καυτού απορρήτου” των Κοέν (σε ένα μήνα) και το “Βίκι - Κριστίνα - Μπαρτσελόνα” (από 9 Οκτωβρίου) του Γούντι Άλεν.

Για φιλμ με άποψη, φιλοσοφία και ιδεολογία, όπως “Οι επίλεκτοι” (από αρχές Σεπτεμβρίου), τα πράγματα ίσως είναι δύσκολα. Το “σκοτεινό” καλοκαίρι του φετινού διαλείμματος τελειώνει. Τι φέρνει το φθινόπωρο και ο χειμώνας κανείς δεν μπορεί να υποθέσει με σιγουριά.

ΣΙΝΕΦΙΛ

ΧΑΛΚ (HULK)

έγχρωμη, ΗΠΑ 2003, διάρκεια 133’

Σενάριο: Τζον Τούρμαν, Μάικλ Φρανς, Τζέιμς Σάμους, από το κόμικ των Σταν Λι, Τζακ Κέρμπι

Σκηνοθεσία: Ανγκ Λι

Παίζουν: Έρικ Μπάνα, Τζένιφερ Κόνελι, Σαμ Έλιοτ, Νικ Νόλτε

Διανομή: Videosonic

Η μοναξιά του διαφορετικού

Με κόστος 120 και κέρδη 133 εκατομμύρια δολάρια στις ΗΠΑ, το φιλμ θεωρείται μια... ημιαποτυχία.

Ένα ατύχημα σε κάποιο πείραμα απελευθερώνει ραδιενέργεια και μεταλλάσσει έναν επιστήμονα. Όταν θυμώνει, μετατρέπεται σε ένα τεράστιο πράσινο τέρας. Εδώ ο Ανγκ Λι βοηθιέται πολύ από την τεχνολογία των computer’s animation για να αποδώσει αυτό το πλάσμα.

Ο έρωτας του Χαλκ για την κοπέλα του μετατρέπεται σε μια τραγική ιστορία απόστασης. Ο πατέρας της θέλει να τον καταστρέψει, αλλά υπάρχει και ο δικός του πατέρας. Θυμός, καταστροφές, πανικός, αποκρύψεις. Ο τελικά άκακος Χαλκ δεν είναι ένα κυνικό πλάσμα, απλώς θέλει να αγαπηθεί και να λύσει το πρόβλημά του.

Εμφανές και ξεκάθαρο το σχόλιο του Λι για τη συμπεριφορά απέναντι στο διαφορετικό. Λίγη δράση, πολύς διαλογισμός, σιωπές, ελλείψεις, ανατολίτικη άποψη για τα πράγματα και τους ρυθμούς.

Δεν άρεσε, αλλά αυτό δεν σημαίνει πως δεν πρέπει να το προμηθευτείτε τώρα σε DVD. Σας ενδιαφέρει ως άποψη, ως εσωτερική ματιά, ως μια διαλογιστική περιπλάνηση στον εχθρικό σύγχρονο κόσμο.

Την περασμένη Πέμπτη υποδεχθήκαμε τη νέα χειμερινή σεζόν και τα πράγματα είναι ήδη ασφυκτικά με τόσα πολλά φιλμ στην α’ προβολή:

Η δεύτερη “Νάρνια”, το “Απαγορευμένο βασίλειο”, ο “Γάμος εξπρές”, η υπέροχη επανέκδοση του Χιούστον “Ανταύγειες σε χρυσά μάτια”, το “Εγχειρίδιο του έρωτα”, το θρίλερ “Κλείδωσες;”, το σπλάτερ τρόμου “Οι άρχοντες του σκότους”, σε επανέκδοση ο Γούντι Άλεν με “Τα πάντα γύρω από το σεξ”, “Η επανάσταση της κυρίας Ράτκλιφ” κ.ά. Ποια είναι όμως η τάση που φάνηκε στην καλοκαιρινή σεζόν;

Το καλοκαίρι του 2008 χαρακτηρίστηκε από τα μπλοκμπάστερς. Αμερικανικές ταινίες με μεγάλη... υπεροπλία εξήλθαν και στην Ελλάδα. Επτά ήταν οι πιο δυνατές, που ως τις αρχές Αυγούστου καταμετρήθηκε πως έκαναν 1.500.000 εισιτήρια (λογικά τώρα θα ξεπερνούν τα 1.650.000-1.700.000).

Η πρώτη έξοδος έγινε με τον τέταρτο “Ιντιάνα Τζόουνς” στις 22 Μαΐου και η τελευταία με το “X-files - Θέλω να πιστέψω” στις 24 Ιουλίου. Το “Mamma mia” έκανε για την Ελλάδα μία από τις μεγαλύτερες θερινές επιτυχίες (κάπου στα 500.000 εισιτήρια, ενώ βαδίζει προς τα 600.000). Οι Θεσσαλονικείς που την παρακολούθησαν υπερβαίνουν τους 55.000.

“ΜΑΜΑ ΜΟΥ” ΕΝΑΣ “ΣΚΟΤΕΙΝΟΣ ΙΠΠΟΤΗΣ”

Ωστόσο το “Mamma mia” δεν είναι ποιοτικό φιλμ αλλά ένα κιτσάτο ρετρό, με τα 22 τραγούδια των ABBA να το απογειώνουν και με καρτποσταλικές ελληνικές ομορφιές. Εκεί σταματά η ιστορία.

Ο “Σκοτεινός ιππότης” έκανε παγκόσμια επιτυχία με μεγάλο ρεκόρ. Το θετικά παράδοξο για μένα είναι πως τα πήγε πολύ καλά και στην Ελλάδα. Ο Κρίστοφερ Νόλαν γύρισε μια ιδιαίτερα σκοτεινή, περίπλοκη και πικρή ταινία πολλών νοηματικών επιπέδων με όχι υπερβολική δράση. Η πρόβλεψη για την Ελλάδα είναι για πάνω από 300.000 εισιτήρια. Μέχρι τις αρχές Αυγούστου ήταν στα 239.500, από τα οποία 27.067 στη Θεσσαλονίκη. Βεβαίως στην Αθήνα οι 169.060 θεατές έδειξαν μεγαλύτερη εκτίμηση στο φιλμ.

Η ΑΝΕΣΗ ΤΩΝ ΑΛΛΩΝ

Ο Σπίλμπεργκ είναι πάντα Σπίλμπεργκ. Νωρίς νωρίς ξεκίνησε ο νέος “Ιντιάνα Τζόουνς” και έκλεισε άνετα τρίτος με 250.000 εισιτήρια. Ικανοποιητικός αριθμός Θεσσαλονικέων (33.000) είδαν την ταινία. Πήρε αντιφατικές κριτικές, αλλά το πνεύμα (το λεγόμενο feeling touch) του Στίβεν υπήρχε, όπως και η δική του σκηνοθετική άποψη.

Με τόσους φαν που έχει το τηλεοπτικό “Sex and the city”, κανείς δεν θα αμφέβαλλε πως και κινηματογραφικά θα τα πήγαινε καλά. Άνετα κάθησε στην τέταρτη θέση με περίπου 235.000 εισιτήρια (30.000 στη Θεσσαλονίκη).

Η ΑΠΟΤΥΧΙΑ

Από εκεί και μετά, τα πράγματα δεν πήγαν ιδιαίτερα καλά. Η “σκοτεινή όψη” του “Iron Man”, παρά τη μεγάλη επιτυχία στις ΗΠΑ, δεν έγινε διαβατήριο για κάτι καλό στη χώρα μας. Ήταν πολύ “ μαύρη” και ζοφερή ταινία για τα παιδιά, οι μεγάλοι ίσως σκέφτηκαν πως αυτά είναι χαζομάρες, κι έτσι η Ελλάδα έφερε 146.000 εισιτήρια (ικανοποιητικά τα 21.000 της Θεσσαλονίκης).

Το πατατράκ όμως έγινε με τον “Απίθανο Χαλκ”. Η κατάρα της μη εμπορικότητας υπήρχε ήδη από το πρώτο φιλμ (για τον “Χαλκ” του Ανγκ Λι διάβαζε διπλανή στήλη “Σινεφίλ”). Κι όμως, εδώ είχαμε έναν σκηνοθέτη ταινιών δράσης και έναν πολύ καλό ηθοποιό στον βασικό ρόλο (Έντουαρντ Νόρτον). Παρ’ όλα αυτά, τα 68.000 εισιτήρια είναι τελικά πολύ λίγα. Όσο για τους συμπολίτες, ούτε 10.000 πήγαν στο φιλμ (για την ακρίβεια 9.500). Να υποθέσω πως επειδή ήταν ιδίως ταινία για τσακαλίστικο κοινό, οι νεαροί την προμηθεύτηκαν παράνομα; Όλα γίνονται.

Δεν εξελίσσεται καλά και η καριέρα των “X-files - Θέλω να πιστέψω”. Δεν γνωρίζω τα τελικά εισιτήρια, αλλά το πρώτο δείγμα είναι αρνητικό: 38.400 πανελλαδικά και μόνο 5.400 στην πόλη μας. Τα “X-files” αγαπήθηκαν πολύ τη δεκαετία του ’90. Το πρώτο φιλμ πριν από δέκα χρόνια ήταν συμπαθές. Τώρα πάντως φαίνεται πως δεν ευνοείται η δημιουργία συνέχειας.

ΥΨΗΛΗΣ ΠΟΙΟΤΗΤΑΣ ΕΚΠΛΗΞΗ

Πολύ μεγάλο φιλμ ο “Σκοτεινός ιππότης”, μια σπουδαία δουλειά υψηλού επιπέδου, πικρή, πεσιμιστική, δύσκολη, “σκοτεινή”. Κάποιοι το συγκρίνουν με τους “Άρχοντες του σκότους” (πραγματικός τίτλος “Τα χρονικά της μετάλλαξης”). Η εκκίνηση όμως από ένα βιντεογκέιμ που έγινε και κόμικ δεν ευνοεί και πολύ την περαιτέρω ανέλιξη. Ωστόσο, ο σκηνοθέτης επιθυμεί να ποντάρει κι αυτός στο σκοτεινό.

Φυσικά ο “Σκοτεινός ιππότης” ήταν τουλάχιστον μια δυο κλάσεις ανώτερος από τις ταινίες του φετινού καλοκαιριού, με εξαίρεση τις επανεκδόσεις. Κι αν κάτι εκτίμησα ιδιαίτερα στον Κρίστοφερ Νόλαν είναι ο κλειστός κόσμος που οργάνωσε γύρω από την ταινία του.

Η ΓΕΥΣΗ ΤΗΣ ΕΠΟΧΗΣ

Ο “Σκοτεινός ιππότης” είναι για μένα η όψη και η γεύση της εποχής μας, η εικόνα της, οι εκκρίσεις και η μοναχικότητά της. Αυτά λοιπόν δεν εξηγούνται διά της γραφής, αλλά βιώνονται, περνούν μέσα μας και αποθηκεύονται, για να ανασυρθούν σε κάποιες στιγμές της ζωής μας.

Με δυο λόγια, αυτό ήταν το “σκοτεινό” καλοκαίρι του σινεμά με “Iron Man” και “Απίθανο Χαλκ”, εν μέρει με “Ιντιάνα Τζόουνς” και φυσικά με “X-files - Θέλω να πιστέψω”. Βαθύτατη απαισιοδοξία με κορυφή τον “Σκοτεινό ιππότη”.

Στη φωτεινή πλευρά του φεγγαριού υπάρχει το “Mamma mia” και φυσικά το “Sex and the city”, που διαθέτει μια κοσμοπολίτικη, κουτσομπολίστικη ματιά, αλλά και ένα ίχνος κοινωνιολογικής ανάλυσης.

ΧΩΡΙΣ ΣΙΓΟΥΡΙΑ

Το καλοκαίρι του 2008 έφερε εισιτήρια τα οποία όμως δεν συγκρίνονται με τα 2.500.000 των ελληνικών ταινιών του φετινού χειμώνα, που σε γενικές γραμμές έγιναν βασικά από πέντε εθνικά φιλμ, το “El Greco” και τέσσερις κωμωδίες.

Για τη σεζόν που ήδη άρχισε δεν υπάρχουν σίγουρες προβλέψεις. Εντάξει, τον Νοέμβριο ο νέος “Χάρι Πότερ” και ο επίσης καινούργιος “Τζέιμς Μποντ” θα πάνε μπροστά, αλλά εμένα μ’ ενδιαφέρει και η τύχη του “Καυτού απορρήτου” των Κοέν (σε ένα μήνα) και το “Βίκι - Κριστίνα - Μπαρτσελόνα” (από 9 Οκτωβρίου) του Γούντι Άλεν.

Για φιλμ με άποψη, φιλοσοφία και ιδεολογία, όπως “Οι επίλεκτοι” (από αρχές Σεπτεμβρίου), τα πράγματα ίσως είναι δύσκολα. Το “σκοτεινό” καλοκαίρι του φετινού διαλείμματος τελειώνει. Τι φέρνει το φθινόπωρο και ο χειμώνας κανείς δεν μπορεί να υποθέσει με σιγουριά.

ΣΙΝΕΦΙΛ

ΧΑΛΚ (HULK)

έγχρωμη, ΗΠΑ 2003, διάρκεια 133’

Σενάριο: Τζον Τούρμαν, Μάικλ Φρανς, Τζέιμς Σάμους, από το κόμικ των Σταν Λι, Τζακ Κέρμπι

Σκηνοθεσία: Ανγκ Λι

Παίζουν: Έρικ Μπάνα, Τζένιφερ Κόνελι, Σαμ Έλιοτ, Νικ Νόλτε

Διανομή: Videosonic

Η μοναξιά του διαφορετικού

Με κόστος 120 και κέρδη 133 εκατομμύρια δολάρια στις ΗΠΑ, το φιλμ θεωρείται μια... ημιαποτυχία.

Ένα ατύχημα σε κάποιο πείραμα απελευθερώνει ραδιενέργεια και μεταλλάσσει έναν επιστήμονα. Όταν θυμώνει, μετατρέπεται σε ένα τεράστιο πράσινο τέρας. Εδώ ο Ανγκ Λι βοηθιέται πολύ από την τεχνολογία των computer’s animation για να αποδώσει αυτό το πλάσμα.

Ο έρωτας του Χαλκ για την κοπέλα του μετατρέπεται σε μια τραγική ιστορία απόστασης. Ο πατέρας της θέλει να τον καταστρέψει, αλλά υπάρχει και ο δικός του πατέρας. Θυμός, καταστροφές, πανικός, αποκρύψεις. Ο τελικά άκακος Χαλκ δεν είναι ένα κυνικό πλάσμα, απλώς θέλει να αγαπηθεί και να λύσει το πρόβλημά του.

Εμφανές και ξεκάθαρο το σχόλιο του Λι για τη συμπεριφορά απέναντι στο διαφορετικό. Λίγη δράση, πολύς διαλογισμός, σιωπές, ελλείψεις, ανατολίτικη άποψη για τα πράγματα και τους ρυθμούς.

Δεν άρεσε, αλλά αυτό δεν σημαίνει πως δεν πρέπει να το προμηθευτείτε τώρα σε DVD. Σας ενδιαφέρει ως άποψη, ως εσωτερική ματιά, ως μια διαλογιστική περιπλάνηση στον εχθρικό σύγχρονο κόσμο."|Κριτικη
Σλάβοϊ Ζίζεκ Εγχειρίδια για να κόψουμε τους όρχεις του καπιταλισμού.txt|"Σλάβοϊ Ζίζεκ: Εγχειρίδια για να κόψουμε τους όρχεις του καπιταλισμού

«Ο σύγχρονος φιλόσοφος που δεν ένιωσε ποτέ σαν τσαρλατάνος είναι τόσο ελαφρόμυαλος που το έργο του πιθανόν και δεν αξίζει να διαβαστεί».

Λέσεκ Κολακόφσκι

Ο Σλοβένος φιλόσοφος και ψυχαναλυτής που αυτοπροσδιορίζεται ότι ανήκει στη «ριζοσπαστική αριστερά» μιλάει για όλα και για όλους με τη βεβαιότητα ότι έχει απαντήσεις στα πάντα· οι ατάκες του, τα ανέκδοτά του, οι παραδοξολογίες του δεν χαρακτηρίζουν το πρόσωπο ενός φιλοσόφου, αντίθετα τον κατατάσσουν στην κατηγορία του δημαγωγού, του λαϊκιστή, του ανθρώπου που κάνει επίδειξη των γνώσεών του και ικανοποιείται πολύ και ο ίδιος. Η σεμνότητα λείπει, η προσπάθεια κατανόησης του ανθρώπινου πόνου δεν υπάρχει, αντίθετα οι συμβουλές του για δράση και ανατροπή αφθονούν εκφραζόμενες με υπερβολική φλυαρία.

Ο Ζίζεκ δεν εκφράζει κάποια συνεκτική σκέψη, απλώς προσπαθεί μέσω της φιλοσοφικής πολυπλοκότητας και των αποσπασμάτων από διαφόρους φιλοσόφους, εκτός τόπου και χρόνου, μαζί με την επίκληση σταρ του κινηματογράφου και της τηλεόρασης να θεμελιώσει έναν άναρχο και ευρηματικό λόγο. Δεν δημιουργεί ερωτήματα, δίνει μόνο «απαντήσεις».

Το επιστημονικό και φιλοσοφικό του οπλοστάσιο δεν έχει ευρύτερη απήχηση, όμως ο λαϊκισμός του και οι «ριζοσπαστικές» αριστερές υποσχέσεις του απευθύνονται σε ένα πλατύ ακροατήριο, έμπλεου αφέλειας, αθωότητας και νεανικού πάθους.

Πρέπει όμως να τονίσουμε ότι μετά απ’ όλα όσα συνέβησαν στον 20ό αιώνα, η διανοητική εντιμότητα και η θαρραλέα στάση απέναντι στις ολοκληρωτικές εξουσίες είναι το ελάχιστο που απαιτείται από τους πνευματικούς ανθρώπους. Η ανευθυνότητα και ο λαϊκισμός, με υποσχέσεις για επίγειους παραδείσους, δεν έχουν σχέση με διανοούμενους. Ο Ζίζεκ λειτουργεί ως «φιλόσοφος» του λαϊκισμού με τη βεβαιότητα που του δίνει η ιστορική ανευθυνότητα του μαρξισμού-λενινισμού, δηλαδή του σταλινισμού.

Ωστόσο δεν δρα στην εποχή του σταλινισμού, κινείται στην εποχή των καταλοίπων ενός συστήματος από το οποίο έχουν μείνει άταφα διάφορα σκόρπια στοιχεία και χρειάζεται μεγάλη ευρηματικότητα να τα συνθέσεις. Από την άποψη αυτή είναι ένας ακίνδυνος διασκεδαστής, που δίνει χαρά με την αυθεντία του σε όλους όσους διψούν για την ιστορική περιπέτεια αλλά πλέον ως φάρσα. Τώρα πια δεν υπάρχει η πίστη στους νόμους της ιστορικής εξέλιξης και στους φορείς της (το προλεταριάτο) που αναλαμβάνουν την εκπλήρωση του έργου, δεν υφίσταται πια εκείνη η ανάγκη για σιγουριά και ισορροπία που νάρκωναν τους διανοούμενους και τους καθιστούσαν παιχνιδάκι των μηχανισμών.

Ας περάσουμε λοιπόν στον ίδιο τον Ζίζεκ μέσα από τα κείμενα και τις δημόσιες παρεμβάσεις του. Είναι όντως απολαυστικός. Σε δίωρη συνέντευξή του, το 2007, στην TV Ζάγκρεμπ της Κροατίας, αφού οι συνεργάτες του σταθμού τονίσουν ότι οι τοίχοι του σπιτιού του είναι γεμάτοι από προσωπογραφίες του Στάλιν και του Λένιν, ο Ζίζεκ εξηγεί για ποιον λόγο στις εκλογές του 1990 στη Σλοβενία κατέβηκε με συνθήματα υπέρ του Πολ Ποτ: «Ήθελα να παρουσιάσω τα συγκριτικά πλεονεκτήματα του Πολ Ποτ. Ήταν ένα ακραίο καθεστώς, όπου μερικές ιστορικές τάσεις εκφράζονταν σε καθαρή μορφή»[i]. Ο Ζίζεκ εντυπωσιάζεται από τις καθαρές μορφές, που δεν είναι η γενοκτονία δυο εκατομμυρίων κατοίκων της Καμπότζης, δηλαδή το 25% του πληθυσμού, αλλά ότι «ήταν ένα καθεστώς που θεωρούσε τον εαυτό του ως παράνομο. Ο Πολ Ποτ μερικούς μήνες πριν την πτώση του αναγνώρισε ότι ήταν Γενικός Γραμματέας του Κόμματος»[ii].

Μεγάλη αδυναμία του είναι η διάκριση μεταξύ Χίτλερ και Στάλιν, όπου παρουσιάζει τη σκηνή «όταν οι Ναζί χειροκροτούν τον Χίτλερ, ενώ εκείνος παραμένει ακίνητος, αντίθετα όταν οι κομμουνιστές χειροκροτούν τον Στάλιν συμμετέχει και ο ίδιος στο χειροκρότημα»[iii]. Άλλη «τρομακτική» διαφορά, σύμφωνα πάντα με τον Ζίζεκ, είναι ότι «στα γενέθλια του Στάλιν έστελναν τηλεγραφήματα από τα Γκουλάγκ, ενώ στον Χίτλερ κάτι τέτοιο ήταν αδιανόητο. Γι’ αυτό ο σταλινισμός ανήκει στον Διαφωτισμό»[iv]. Ο Ζίζεκ εκτιμά τόσο πολύ τον σταλινισμό ώστε τον εντάσσει στον Διαφωτισμό!

Η αδυναμία του για τις καθαρές μορφές εκφράζεται και στη σύγκριση των ελευθεριών στις χώρες του υπαρκτού σοσιαλισμού. «Στην Ουγγαρία το καθεστώς ήταν φιλελεύθερο, ενώ στη Γιουγκοσλαβία δεν ήταν καθαρά τα πράγματα. Προτιμώ την Ανατολική Γερμανία, γιατί η κατάσταση ήταν καθαρή, ήξερες πού είναι η εξουσία. Η Γιουγκοσλαβία πλήρωσε τον φιλελευθερισμό της με τους πολέμους της στο τέλος, το 1991-1995»[v].

Ο Ζίζεκ δεν ξέρει τίποτε για το καθεστώς Ράκοσι στην Ουγγαρία, αφού προτιμάει καθαρές μορφές, ενώ η «διαλεκτική» του κάνει άλματα, περνώντας από τον φιλελευθερισμό της Γιουγκοσλαβίας στους πολέμους της. Προφανώς οι καθαρές μορφές σε πρότυπα Πολ Ποτ δεν θα είχαν ανάγκη πολέμων. Δεν ασχολείται με τις αντιφάσεις του συστήματος εξουσίας στην Ανατολική Ευρώπη, δεν βλέπει τους αντιφρονούντες της Αλληλεγγύης στη Πολωνία, την Άνοιξη της Πράγας, δεν ασχολείται με τις ακρότητες της εξουσίας στην Αλβανία και στη Ρουμανία. Αντίθετα, το πρόβλημά του είναι η αναζήτηση ακραίων και καθαρών μορφών!

Και είναι συγκινητική η αποκάλυψη ενός συγκριτικού πλεονεκτήματος του Πολ Ποτ, «η επιθυμία του να οδηγήσει τη χώρα του στο έτος μηδέν και να σβήσει τις αναμνήσεις των κατοίκων του»[vi]. Το πιο απλό που έκανε ο Πολ Ποτ ήταν να εξαφανίσει δυο εκατομμύρια κατοίκους· δεν ασχολούνταν με σβήσιμο αναμνήσεων.

Στην ίδια εκπομπή την πιο συνοπτική διατύπωση για τον Ζίζεκ την έκανε ο κριτικός κινηματογράφου Μάρτσελ Στέφαντσιτς: «Σε διάκριση από τους φιλοσόφους που επικρίνουν την κοινωνία γιατί προσπαθεί να ξεφύγει από την πραγματικότητα, ο Ζίζεκ υπογράφει την κωμωδία της κοινωνίας που θέλει να επιστρέψει στην πραγματικότητα. Σε διάκριση από τους φιλοσόφους που θέλουν να περάσουν από τα λόγια στην πράξη, ο Ζίζεκ θέλει να περάσει από τις λέξεις στις λέξεις. Αν τους διαλόγους του Πλάτωνα τους έγραφε ο Ζίζεκ, ο Σωκράτης ποτέ δεν θα νικούσε»[vii].

Σε άλλη συνέντευξή του, το 2008, ο Ζίζεκ εξηγεί πάλι, για να το εμπεδώσουμε, γιατί ο σταλινισμός ανήκει στον… Διαφωτισμό: «Παράδειγμα είναι οι πολιτικές δίκες. Σ’ αυτές τις δίκες ο κατηγορούμενος πάντοτε αποδεχόταν δημόσια τα εγκλήματά του, αλλά επίσης έδινε και μια πολύ σαφή εξήγηση γιατί τα διέπραττε. Κάτι τέτοιο ήταν αδιανόητο στον φασισμό. Δεν γίνονταν δίκες εναντίον των Εβραίων επειδή αυτοί “αποδέχονταν τα εγκλήματά τους”. Γιατί μια τέτοια διαφορά; Διότι στο σταλινικό σύμπαν ακόμη και η κατώτερη οντότητα θεωρείτο ότι μπορεί να έχει θέση μέσα στον καθολικό λόγο»[viii].

Ο Ζίζεκ δεν ξέρει τίποτα για τη σκηνοθεσία στις δίκες της Μόσχας, για τις πρόβες πριν την τελική «παράσταση», για τα εκατομμύρια αθώων στα Γκουλάγκ, για την εξαφάνιση από τον Στάλιν όλης της γενιάς της επανάστασης του 1917. Στη Γιουγκοσλαβία που ήταν το πρώτο κόμμα-κράτος που αντιτάχθηκε στον σταλινισμό, από το 1948, χιλιάδες βιβλία έχουν δημοσιευθεί για την παρωδία του σταλινικού διαφωτισμού. Ο Ζίζεκ προσπαθεί μέσα από τη σύγκριση με τον ναζισμό να εμφανίσει ανθρώπινο τον σταλινισμό, όπως ο ναζισμός προσπαθούσε να δικαιώσει την ύπαρξή του επικαλούμενος την αντιμετώπιση του κομμουνισμού ο οποίος είχε προηγηθεί. Εντυπωσιακή «φιλοσοφική» ανάλυση!

Η προσπάθειά του δεν είναι να αποκαλύψει τις πραγματικές σχέσεις στην κοινωνία, αλλά να τις κατευθύνει στο ιδεολογικό πεδίο που τον βολεύει, αποκρύπτοντας ουσιαστικά τις σχέσεις εξουσίας. Η αναφορά του στον Στάλιν δεν υπεισέρχεται στην εξουσιαστική μορφή του και στην καταπίεση της κοινωνίας, αλλά τοποθετείται στο επίπεδο της επιτυχίας, της προόδου και των διαφόρων βαθμίδων της. Καμιά ανάλυση ηγέτη-μάζας, εξαφάνιση του ανθρώπου από το ιστορικό προσκήνιο και μετατροπή του σε μάσκα. Ο λόγος του είναι περιορισμένος στην προβολή του ιστορικού σχήματος του σταλινισμού, χωρίς να τον ενδιαφέρει η πραγματική ζωή των ανθρώπων για τους οποίους υποτίθεται ότι γίνονται οι επαναστάσεις και οι αλλαγές.

Ένα σαφές παράδειγμα περιορισμού της ανάλυσης σε σχολαστικά ζητήματα ιδεολογικής μορφής είναι η προσπάθεια σύγκρισης του σταλινισμού και της γιουγκοσλαβικής αυτοδιαχείρισης[ix]. Η διαφορά τους δεν βρισκόταν στο επίπεδο της ιδεολογικής εξαπάτησης αλλά στις πραγματικές συνθήκες ζωής. Όσο ταπεινό κι αν ήταν αυτό, η ελευθερία της αυτοδιαχείρισης, οι πνευματικοί προβληματισμοί, τα βιβλία, ο Τύπος, τα ταξίδια, η απουσία Γκουλάγκ, πέρα από την αρχική περίοδο, είναι μια άλλη ζωή σε σχέση με τον σταλινικό ζόφο. Το πρόβλημα δεν είναι στο επίπεδο και στις αποχρώσεις της ιδεολογικής παραπλάνησης, αλλά στην πραγματική ζωή.

O Zίζεκ τη μέρα του γάμου του

Στο βιβλίο του Μίλησε κανείς για ολοκληρωτισμό;[x], ο Ζίζεκ επιχειρεί με διαλεκτικά άλματα να αθωώσει τον σταλινισμό από την κατηγορία του ολοκληρωτισμού και ξεχνάει ορισμένα ουσιαστικά στοιχεία της προβληματικής ναζισμού και σταλινισμού. Στα Γκουλάγκ θύτες και θύματα έχουν την ίδια ιδεολογία, αλλά τους διαφοροποιεί η προσαρμογή στην εξουσία και οι ανάγκες των μηχανισμών της. Στα ναζιστικά στρατόπεδα θύτες και θύματα είναι φυλετικά και ταξικά εχθροί και η ιδεολογική προσαρμογή παίζει ρόλο πρωταρχικού διαχωρισμού σε δυο στρατόπεδα.

Ο κομμουνισμός έχει αντιφρονούντες, γιατί ξεκινά από μια υπόσχεση παραδείσου επί της Γης, που στη συνέχεια διαλύεται. Η υπόσχεση για την απελευθέρωση της ανθρωπότητας, μέσω του προλεταριάτου, από την ταξική καταπίεση χιλιετηρίδων και η εγκατάλειψη αυτού του σχεδίου παράγει αντιφρονούντες, κυρίως στους κύκλους της διανόησης. Αντίθετα, ο ναζισμός δεν έχει αντιφρονούντες, γιατί οι φυλετικοί και ταξικοί στόχοι είναι ξεκάθαροι από την αρχή, για όποιον έμπαινε στο κίνημα. Η αδυναμία του Ζίζεκ να αθωώσει τον σταλινισμό αποτελεί «επίπονο καθήκον να αναγνωρίσουμε τη ριζική αμφισημία της σταλινικής ιδεολογίας από την οποία ακόμη και στην πιο “ολοκληρωτική” έκφανσή της απορρέει ένα χειραφετητικό δυναμικό»[xi]!

Στη λογική αυτή ο Ζίζεκ επικαλείται την αυθεντία του Λούκατς για να ταυτιστεί μαζί του στην άποψη ότι το βιβλίο του Σολζενίτσιν Μια μέρα στη ζωή του Ιβάν Ντενίσοβιτς, «αυτό το σπερματικό αντικαθεστωτικό κείμενο, ταιριάζει τέλεια στον πιο άκαμπτο ορισμό του σοσιαλιστικού ρεαλισμού»[xii]. Τελικά επικαλείται αυτή την τερατώδη άποψη του Λούκατς δεκαετίες μετά την κατάρρευση του σταλινισμού. Ο Τσέσλαβ Μίλος από το 1951 είχε κατανοήσει ότι «ο σοσιαλιστικός ρεαλισμός είναι πολύ ωφέλιμος αλλά μόνο για το κόμμα», ενώ ο Κολακόφσκι τόνισε ότι «η θεωρία της λογοτεχνίας του Λούκατς είχε θλιβερό τέλος, όταν στη δύση της ζωής του ανακάλυψε σοσιαλιστικό ρεαλισμό στοΑρχιπέλαγος Γκουλάγκ του Σολτζενίτσιν, και το τοποθετούσε στην κομμουνιστική προοπτική!».

Ο Ζίζεκ στην προσπάθεια απόκρυψης του σταλινικού ολοκληρωτισμού δεν αναφέρεται ποτέ θετικά στους αντιφρονούντες από την Ανατολική Ευρώπη (τους αναφέρει μόνο καταφρονητικά), ενώ ο κύκλος των διανοουμένων που επικαλείται περιορίζεται στους αριστερούς ριζοσπάστες ή μαρξιστές από τη Δύση. Όμως, η συνολική εξέλιξη των πραγμάτων στις χώρες του υπαρκτού σταλινισμού απέδειξε ότι η περίφημη ιδεολογία του καθεστώτος ήταν απλό εργαλείο χειραγώγησης για τους άλλους, ενώ η νομενκλατούρα το χειριζόταν ως παιχνιδάκι. Γι’ αυτό ήταν πολύ εύκολη η μεταπήδηση από τον κομμουνισμό στον εθνικισμό και η κατάληψη της νέας καπιταλιστικής εξουσίας από μέλη της πρώην νομενκλατούρας.

Ο αντιδυτικισμός του Ζίζεκ τον οδηγεί σε παιδαριώδεις αναλύσεις για τη γιουγκοσλαβική τραγωδία, αφού ψάχνει να βρει πού έχουν κάνει λάθος οι Δυτικοί, αντί να επικεντρωθεί στο τι συνέβη στη Γιουγκοσλαβία[xiii]. Ακριβώς η απάθεια των Δυτικών επέτρεψε την ολοκλήρωση του εγκλήματος από εσωτερικές (κυρίως σερβικές) δυνάμεις στη Γιουγκοσλαβία. Το λάθος των Δυτικών είναι ότι δεν επενέβησαν πολύ νωρίτερα, πριν γίνουν τα φρικτά εγκλήματα. Στη Γιουγκοσλαβία, επίσης, αυτό που ήταν εύκολο να υπερασπιστεί η διανόηση, χωρίς κινδύνους, ήταν η προάσπιση των εθνοτικών συμφερόντων, γι’ αυτό και είχαμε τη μετατροπή της κομμουνιστικής νομενκλατούρας σε εθνικιστική, με μεγαλύτερη επιτυχία στη Σερβία του Μιλόσεβιτς.

Στο βιβλίο Καλωσορίσατε στην έρημο του πραγματικού[xiv], στο 1ο κεφάλαιο για τους Τσε και Τρότσκι, ο Ζίζεκ δεν επιχειρεί να προσδιορίσει ποιος ελέγχει το πραγματικό, ποιος ορίζει την Ιστορία. Δεν προσπαθεί να κατανοήσει τις διαμεσολαβήσεις της εξουσίας, της ιδεολογίας, των οικονομικών συνθηκών. Για τον Ζίζεκ δεν υπάρχει ροή χρόνου και άνθρωποι σ’ αυτόν, ούτε εξουσίες με τις ιδιαιτερότητές τους. Το πραγματικό είναι η αποκορύφωση της επιβολής και είναι αδιάφορο ποιος την προωθεί. Όλα είναι παιχνίδι εικόνων, ανεκδότων, παραδειγμάτων από τον χώρο της μαζικής κουλτούρας. Στην «ανάλυση» της ταινίας του Σρτσαν Ντραγκόγιεβιτς Τα όμορφα χωριά όμορφα καίγονται[xv], ο Ζίζεκ δεν βλέπει την επιχείρηση «ισοπέδωσης» όπου δεν υπάρχουν θύτες και θύματα, αλλά χυδαία αλληλοβριζόμενοι μαχητές. Το στοιχείο του εκχυδαϊσμού είναι τόσο έντονο που καλύπτει όλη την πραγματικότητα του πολέμου. Την ίδια τεχνική, σε ανώτερο επίπεδο, χρησιμοποιεί και ο Κουστουρίτσα που προβάλλει ό,τι τον βολεύει ενώ αποκρύπτει τα ουσιαστικά στοιχεία, ενισχύοντας έτσι την ισοπέδωση με φολκλορικά και σκηνοθετικά ευρήματα. Ο Πέτερ Χάνκε, τουλάχιστον, είναι πολύ πιο «αγνός» στις προθέσεις του: βλέπει τους ταλαιπωρημένους από την πολιτική του Μιλόσεβιτς Σέρβους, αλλά τους θεωρεί ήρωες που αντιστέκονται στη δυτική επιθετικότητα.

Ο Ζίζεκ προσπαθεί να συσχετίσει την 11η Σεπτεμβρίου με το 20ό Συνέδριο του ΚΚΣΕ και την πτώση των καθεστώτων στην Ανατολική Ευρώπη, το 1989 (σ. 68-69). Καμιά εξέταση της πολιτικής του σταλινισμού στις χώρες αυτές, καμιά ιδιαίτερη ανάλυση, απλώς προσπάθεια εντυπωσιασμού. Στο 3ο κεφάλαιο του βιβλίου «Η ευτυχία μετά την 11η Σεπτεμβρίου» ο Ζίζεκ αποκαλύπτεται:

«Στην Τσεχοσλοβακία κατά τα τέλη της δεκαετίας του ’70 και του ’80 οι άνθρωποι ήταν ευτυχισμένοι: πληρούνταν τρεις θεμελιώδεις προϋποθέσεις της ευτυχίας:

1. Οι υλικές ανάγκες τους κατά βάση ικανοποιούνταν – δεν ικανοποιούνταν υπέρ το δέον, δεδομένου ότι η ίδια η υπερβολική κατανάλωση μπορεί να προκαλέσει δυστυχία. Είναι καλό να βιώνουμε από καιρού εις καιρόν μια σύντομη έλλειψη στην αγορά.

2. Δεύτερο εξαιρετικά σημαντικό γνώρισμα: υπήρχε ο Άλλος (το Κόμμα) που μπορούσε να κατηγορηθεί για όλα όσα πήγαιναν στραβά.

3. Και υπήρχε ένας Άλλος Τόπος (η καταναλωτική Δύση), που επιτρεπόταν να την ονειρεύεται κανείς»[xvi].

Σε ποιους απευθύνεται ο Ζίζεκ; Η οπτική του κατευθύνεται σε μάζες, σε ανήλικους πληθυσμούς και όχι σε πολίτες. Βλέπει την αλλοτρίωση και τη δυστυχία στην καταναλωτική υπερβολή, αλλά δεν κοιτάζει γύρω του να δει την έλλειψη τροφίμων και ταπεινών καταναλωτικών αγαθών που αναγκάζουν τους ανθρώπους στην αλλοτρίωση της αναζήτησης και στη μετατροπή τους σε εξαρτημένα όντα. Γιατί την ίδια στιγμή η νομενκλατούρα διέθετε τα αγαθά σε απεριόριστες ποσότητες, καθιστώντας τις κοινωνικές σχέσεις εντελώς χυδαίες και ψεύτικες. Η αναζήτηση ευτυχίας ήταν απλώς η εύρεση ενός ταπεινού προϊόντος, και σ’ αυτόν τον στόχο η ανθρώπινη ιδιότητα χανόταν.

Το άλλο εξαιρετικά σημαντικό γνώρισμα ήταν ότι υπήρχε ο Άλλος (το Κόμμα), δηλαδή ο εξουσιαστής, το αφεντικό, ο ηγέτης απέναντι στη μάζα. Ο Ζίζεκ δεν άκουσε ότι η εξουσία διαφθείρει και ότι η απόλυτη εξουσία διαφθείρει απόλυτα. Ποιος είχε την ευθύνη για τις δεκαετίες ελέγχου του πληθυσμού στην Τσεχοσλοβακία και τι ηθικό ανάστημα είχαν οι εκπρόσωποι της Μόσχας στη χώρα;

Αλήθεια, ποια φιλοσοφική ανάλυση είναι αυτή που θεωρεί ευτύχημα ότι είμαστε θύματα και έχουμε τον ένα και μοναδικό θύτη, το Κόμμα, που μπορούμε, μέσα μας, να κατηγορούμε! Και υπήρχε, λέει ο Ζίζεκ, ένας Άλλος Τόπος (η Δύση) που μπορούσε να τον ονειρευτεί κανείς. Αυτός βέβαια ο Τόπος δεν θα ήταν τόπος παραδείσου αν δεν υπήρχε η κόλαση της Τσεχοσλοβακίας.

Ο Ζίζεκ παραμένει στον κλειστό κόσμο των διανοητικών του κατασκευασμάτων, δεν κατευθύνεται στην ανάλυση του συστήματος εξουσίας, στις φρικτές αντιφάσεις του, στην κατάπνιξη της δημόσιας έκφρασης, στην ανελευθερία, αλλά ψάχνει σε άλλους τόπους να δικαιολογήσει την κατάσταση. Δεν δείχνει κανένα σεβασμό σ’ αυτούς που αντιστάθηκαν και πλήρωσαν τη στάση τους· ακόμη και τα ανέκδοτά του όλα είναι υπέρ των αφεντικών της ιστορίας, λ.χ. το παράδειγμα όπου ο Στάλιν καταδίκαζε την αυτοκτονία ως υπέρτατη πράξη δειλίας, ως την έσχατη προδοσία του κόμματος[xvii].

Ο Ζίζεκ έχει τεράστια αδυναμία στον βολονταρισμό! Αγαπάει πολύ τον λενινιστικό βολονταρισμό αλλά και γενικότερα έχει εμμονή με την έννοια αυτή[xviii]. Αυτό που εφάρμοσε ο Λένιν: οι συνθήκες δεν είναι ώριμες για τον σοσιαλισμό, αλλά ας πάρουμε την εξουσία και μετά βλέπουμε, ο Ζίζεκ το χαιρετίζει και αναρωτιέται μήπως είναι ό,τι ακριβώς χρειαζόμαστε σήμερα. Μετά από όλες τις εμπειρίες του 20ού αιώνα δεν μπορώ να φανταστώ ποιο βολονταριστικό μεθύσι ή όνειρο μας δίνει την ευκαιρία να επαναλάβουμε την προσπάθεια, χωρίς καν να δούμε κριτικά όλη αυτή την περίοδο.

Το βιβλίο Η μαριονέτα και ο νάνος[xix] είναι ίσως το πιο αντιφατικό προς την προσπάθεια του συγγραφέα να συνδέσει τα πιο ασύνδετα στοιχεία, γεμάτο από επαναλήψεις, παραδοξότητες, ανέκδοτα, αλλά και με εμμονή να σώσει την υπόθεση της σταλινικής εξουσίας με κάθε τρόπο. Τι σχέση μπορεί να έχει ο Χέγκελ με την« πολιτιστική επανάσταση» του Μάο και πώς κατάφερε με όλη τη βιαιότητα και τη βαρβαρότητά της να καταλήξει στον καπιταλισμό πρωταρχικής συσσώρευσης;[xx] Ο Ζίζεκ δεν βλέπει τα αποτελέσματα των ιδεών, απλώς συγκρίνει αφηρημένες κατηγορίες, εκτός τόπου και χρόνου.

Λίγο παρακάτω παρουσιάζει τον Απόστολο Παύλο ως λενινιστή, αφού «ο Λένιν ήταν ένας μεγάλος “θεσμοποιητής”» και όχι βέβαια ένας ιδιοφυής χειραγωγός της εξουσίας, που πίστευε στους θεσμούς τόσο πολύ για να τους εγκαταλείψει όταν δεν τον βόλευαν. Ο Ζίζεκ δεν ρίχνει το βλέμμα του στις ανώνυμες μάζες, κοιτάζει ψηλά, στους χειραγωγούς, παίζει μαζί τους και κάνει ωραίες συγκρίσεις. Ψάχνει να βρει κοινά στοιχεία ανάμεσα στον Χριστό, τον Τσε και τον Λένιν (σ. 48-49). Τι σχέση μπορεί να έχει ο ρόλος της θρησκείας με την επαναστατική στρατηγική του Τσε και την επαναστατική βία του Λένιν; Οι θρησκείες καλύπτουν άλλες ανάγκες, διαπερνούν όλη την ιστορία και συνεπώς χρειάζονται άλλου είδους ανάλυση, ενώ οι επαναστάσεις και οι τακτικοί στόχοι τους είναι ιστορικά προσδιορισμένες.

Στη σελίδα 67 και συνέχεια επαναλαμβάνει το ανέκδοτο για την ευτυχία στην Τσεχοσλοβακία, από το βιβλίο Καλώς ορίσατε στην έρημο του πραγματικού, ενώ στις σελίδες 117-118 έχουμε νέες επαναλήψεις ανεκδότων που τόσο του αρέσουν.

Στην προσπάθειά του να οικοδομήσει τη δογματική αλήθεια του, ο Ζίζεκ επικαλείται τον Νίτσε: «Επομένως η απόφανση του Νίτσε ότι η αλήθεια είναι μια προοπτική», προχωρώντας στην «ιδέα του Λένιν σχετικά με τον στρατευμένο μερικό χαρακτήρα της γνώσης – τη διαβόητη partijnost (κομματικότητα): σε μια ταξική κοινωνία, η “αληθινή” αντικειμενική γνώση είναι δυνατή μόνο υπό την “ιδιοτελή” επαναστατική σκοπιά»[xxi].

Εδώ ο Ζίζεκ παραπέμπει στο Ιστορία και ταξική συνείδηση του Λούκατς, όπου την αληθινή και αντικειμενική γνώση την εκφράζει το προλεταριάτο, που αντιπροσωπεύεται από το κόμμα του και του οποίου απόλυτος εκφραστής είναι ο γραμματέας του, ο οποίος ήταν ο Στάλιν, που με τη γνωστή μαεστρία του οδήγησε στα Γκουλάγκ και στην οικοδόμηση της γνήσιας δημοκρατίας!

Ο Ζίζεκ ίσως να ξεχνάει ότι τα φιλοσοφικά σχήματα και οι θεωρησιακές συγκρίσεις έχουν γκρεμιστεί στην ιστορική άβυσσο του 20ού αιώνα, όπου δεν έδρασε ούτε η τάξη ούτε το κόμμα, αλλά οι εκπρόσωποί τους και μάλιστα με απόλυτη προσωπική εξουσία για να τα συντρίψουν όλα. Εδώ χρειάζεται άλλου είδους ψυχανάλυση που θα μελετήσει το τραγικό αδιέξοδο ενός απλοϊκού ονείρου!

Ακόμη και το πραγματικό γεγονός όπου ο Μιλόσεβιτς στις 28 Φεβρουαρίου 1989 λέει στη μάζα, στο Βελιγράδι: «Δεν σας ακούω καλά αλλά θα τον συλλάβουμε»[xxii] (εννοεί τον Αζέμ Βλάσι), ο Ζίζεκ δεν βλέπει σ’ αυτή την έκφραση την άνεση με την οποία ο ηγέτης χειραγωγεί τη μάζα και την οδηγεί σε νέες «κατακτήσεις», ούτε τη σχέση εξουσίας-μάζας που είναι το καίριο χαρακτηριστικό της προετοιμασίας και επιβολής του πολέμου στη Γιουγκοσλαβία, αλλά μέσα απ’ το ανεκδοτολογικό του περιεχόμενο δίνει την ερμηνεία ότι ο ηγέτης δεν άκουσε σωστά.

Μένοντας στα επιφανειακά σχήματα, ο Ζίζεκ τονίζει ότι «η βασική στάση του σταλινικού κομμουνιστή είναι να ακολουθεί την ορθή γραμμή του κόμματος ενάντια στις “δεξιές” ή “αριστερές” παρεκκλίσεις, ενώ αντίθετα για τον αυθεντικό λενινισμό υπάρχει μόνο μια παρέκκλιση, η κεντρώα – το να “παίζεις στα σίγουρα”, να αποφεύγεις ευκαιριακά το ρίσκο τού να “πάρεις θέση” καθαρά και ξάστερα»[xxiii].

Ο συγγραφέας ανάγει όλη την εξουσιαστική ιστορία του σταλινισμού στην εναντίωσή του στις «δεξιές» ή «αριστερές» παρεκκλίσεις και δεν λαμβάνει υπόψη ότι αυτές οι «παρεκκλίσεις» καθορίζονται από το κόμμα, αφού αυτό ό,τι αποφασίσει το θεωρεί ορθό και οι χθεσινές παρεκκλίσεις γίνονται σήμερα επίσημη γραμμή του κόμματος, ενώ το χθεσινό «ορθό» γίνεται «παρέκκλιση». Είχαμε έτσι παραδείγματα όπου η «ορθή» εκτίμηση για τον σοσιαλφασισμό στην αρχική άνοδο του Χίτλερ μετατράπηκε σε «ορθή» γραμμή με το λαϊκό μέτωπο, για να καταλήξει στην «ορθή» γραμμή του Συμφώνου Ρίμπεντροπ-Μολότοφ, το 1939, και βέβαια στην «ορθή» καταδίκη του ναζισμού με την πολεμική σύγκρουση Γερμανίας-Σοβιετικής Ένωσης.

Αργότερα η «ορθή» δαιμονοποίηση της ορθόδοξης εκκλησίας μετατράπηκε σε «ορθή» χρησιμοποίησή της για τις ανάγκες του αγώνα κατά του ναζισμού. Η απουσία αρχών και αξιών, ο καιροσκοπισμός που ανέβηκε στο ύψος της θεωρίας, η γελοιοποίηση της διαλεκτικής που έλυνε όλα τα προβλήματα, χρησιμοποιήθηκαν για τις ανάγκες διατήρησης στην εξουσία του μονοκομματικού μηχανισμού κι ήταν πάντα η «ορθή» γραμμή του Στάλιν και της μετασταλινικής ηγεσίας του κόμματος σε όλη την ιστορική περίοδο από το 1917 ως το 1989. Αν αυτό κάνει πως το αγνοεί ο Ζίζεκ, τότε όλη η «ανάλυσή» του είναι μάταιη και άσκοπη. Προσπαθεί να εξηγήσει την προσωπική εξουσία του Στάλιν[xxiv] αναλύοντας λεπτομερώς τη γενική έλλειψη γραμμής και τις κατευθύνσεις του ηγέτη μέσω άρθρων, υπαινιγμών και τηλεφωνημάτων (περίπτωση Πάστερνακ). Θεωρεί μάλιστα προφανές το πλεονέκτημα ενός τέτοιου τρόπου λειτουργίας, αφού ο Στάλιν επέκρινε για τις «υπερβολές» τους χαμηλότερους αξιωματούχους που δεν είχαν κατανοήσει την πολιτική του. Η απόλαυση της εξουσίας και το παιχνίδι γάτας-ποντικών που εφάρμοζε ο Στάλιν με όλα τα στελέχη που κατόπιν εκτελούσε δεν υπάρχει στο οπτικό πεδίο του Ζίζεκ. Προφανώς είναι και αυτός αφομοιωμένος από το παιχνίδι του μεγάλου αφεντικού της Ιστορίας. Τέλος, εκθειάζει την επίδειξη ελέους από τον Στάλιν, παρ’ ότι θεωρεί ότι αυτή η στάση ήταν υποκριτική[xxv].

Στην εισαγωγή του βιβλίου Πρώτα σαν τραγωδία και μετά σαν φάρσα, ο Ζίζεκ επαναλαμβάνει για πολλοστή φορά το ανέκδοτο με τους όρχεις, «φιλοσοφικό» επιχείρημα ή όργανο το οποίο αρέσκεται να χρησιμοποιεί συχνά:

«Τον δέκατο πέμπτο αιώνα, όταν η Ρωσία ήταν υπό την κατοχή των Μογγόλων, ένας χωρικός και η γυναίκα του περπατούσαν σ’ έναν κονιορτοβριθή επαρχιακό δρόμο· ένας Μογγόλος πολεμιστής καβάλα στ’ άλογό του σταμάτησε πλάι τους και ανακοίνωσε στον χωρικό ότι θα βίαζε τη γυναίκα του· κατόπιν πρόσθεσε: “Όμως επειδή το έδαφος είναι γεμάτο σκόνη, εσύ θα πρέπει να βαστάς τους όρχεις μου, όσο εγώ θα βιάζω τη γυναίκα σου, για να μην λερωθούν”. Αφού ο Μογγόλος έκανε ό,τι έκανε κι απομακρύνθηκε, ο χωρικός άρχισε να γελάει και να χοροπηδάει όλο χαρά. Η έκπληκτη σύζυγός του τον ρώτησε: “Πώς μπορείς να χοροπηδάς όλο χαρά, όταν μόλις με βίασαν βάρβαρα μπροστά στα μάτια σου;”. Ο χωρικός απάντησε: “Μα του την έσκασα! Τα παπάρια του είναι γεμάτα σκόνη”. Αυτό το θλιβερό ανέκδοτο εκφράζει την αδιέξοδη κατάσταση των αντιφρονούντων· νόμιζαν ότι κατάφερναν δεινά πλήγματα στην κομματική νομενκλατούρα, αλλά το μόνο που έκαναν ήταν να λερώνουν ελαφρά τους όρχεις της νομενκλατούρας, ενώ η άρχουσα ελίτ εξακολουθούσε να βιάζει τον λαό»[xxvi].

Είναι εντυπωσιακή οπτική γωνία όπου όλοι οι ταλαιπωρημένοι αντιφρονούντες, τα δεκάδες εκατομμύρια θύματα των Γκουλάγκ παρουσιάζονται να προστατεύουν τους όρχεις του θύτη από τη σκόνη. Ενώ ο Ζίζεκ σε άλλες ομιλίες του προτείνει μπροστά σε ένα ενθουσιώδες κοινό πως θα πρέπει με πονηριά να κόψουμε τους όρχεις της καπιταλιστικής εξουσίας.

Βέβαια, εδώ θα μπορούσε να παρουσιάσει τον Μογγόλο ως πρόδρομο του Διαφωτισμού συγκρίνοντάς τον με τον Μπέρια που πρώτα συνελάμβανε τους συζύγους, μετά βίαζε τη γυναίκα του θύματος και τελικά τους σκότωνε χωρίς δίκη.

Με την απόλαυση παρόμοιων ανεκδότων ο συγγραφέας χάνει το μέτρο, ξεφεύγει από την τραγική πραγματικότητα της Ιστορίας και ανεβαίνει στο ύψος του διασκεδαστή, της μαζικής κουλτούρας, του ανθρώπου που επειδή δεν μπορεί να αλλάξει τίποτε καταφεύγει στη γελοιότητα.

Στο κεφάλαιο «Η κομμουνιστική υπόθεση»[xxvii] ο Ζίζεκ μέσω του Λένιν επιχειρεί να «ξαναρχίσει απ’ την αρχή» την προσπάθεια οικοδόμησης του κομμουνισμού. Αφού ως συνήθως αναμειγνύει και φιλοσόφους όπως ο Κίρκεγκορ, καταλήγει στον προσφιλή του Αλαίν Μπαντιού, τον υποστηρικτή του Πολ Ποτ. Αφού επισημαίνει την «έλλειψη ενός επαναστατικού υποκειμένου» και τη μάταιη προσπάθεια του δυτικού μαρξισμού να βρει άλλα επαναστατικά υποκείμενα, καταλήγει στον Λένιν που ανακάλυψε τους χωρικούς στις τότε συνθήκες. Ο Ζίζεκ δεν αναλύει τι έγινε μετά με τους χωρικούς και ποια ήταν η τύχη της επανάστασης στη Ρωσία, αλλά συνεχίζει με τις «επιτυχημένες σοσιαλιστικές επαναστάσεις στην Κούβα και στη Γιουγκοσλαβία», λησμονώντας ότι κανένα από αυτά τα παραδείγματα δεν έχει σχέση με τη μαρξική αντίληψη της επανάστασης ως αλλαγή του τρόπου παραγωγής και την κυριαρχία τελικά του προλεταριάτου.

Ο Ζίζεκ αντιπαραθέτει τον κομμουνισμό με τον σοσιαλισμό, αλλά δεν προσπαθεί να εξηγήσει πώς θα γίνει το άλμα από τον καπιταλισμό στον κομμουνισμό, με ποιο τρόπο και με ποιες εγγυήσεις. Τουλάχιστον ο σταλινισμός είχε εφεύρει την κενή ταυτολογία: «Ο κομμουνισμός είναι η ανώτερη φάση του σοσιαλισμού, ενώ ο σοσιαλισμός είναι η κατώτερη φάση του κομμουνισμού».

Ο Ζίζεκ υιοθετεί αυτό που ο Μπαντιού αποκαλεί «αιώνια ιδέα του κομμουνισμού»[xxviii] ή αλλιώς τις «κομμουνιστικές σταθερές στις τέσσερεις θεμελιώδεις έννοιες που λειτουργούν από τον Πλάτωνα και τις μεσαιωνικές χιλιαστικές εξεγέρσεις μέχρι τον ιακωβινισμό, τον λενινισμό και τον μαοϊσμό· αυστηρήεξισωτική δικαιοσύνη, σωφρονιστική τρομοκρατία, πολιτικός βολονταρισμός και εμπιστοσύνη στο λαό»[xxix].

Από τις τέσσερεις αυτές θεμελιώδεις έννοιες αυτή που πρέπει να διακρίνουμε καίρια είναι ο πολιτικόςβολονταρισμός. Αυτός προσδιορίζει, ως κόμμα, ως ηγέτης, ως εκπρόσωπος του προλεταριάτου, ποια είναι κατά καιρούς η δικαιοσύνη, ποια είναι η τρομοκρατία και τι σημαίνει εμπιστοσύνη στο λαό.

Τα είδαμε αυτά σε όλη τη διάρκεια του 20ού αιώνα, με τον Στάλιν και τις Λαϊκές Δημοκρατίες και τα Γκουλάγκ του, με τον Μάο και τον Πολ Ποτ. Σ’ αυτόν τον πολιτικό βολονταρισμό ο Ζίζεκ με τον Μπαντιού προσπαθούν κωμικοτραγικά να προσθέσουν και τον δικό τους «φιλοσοφικό» βολονταρισμό. Θα ήταν επικίνδυνη και ανεύθυνη η πρότασή τους αν την παίρναμε στα σοβαρά, αλλά απλώς απευθύνεται σε ένα κοινό που διασκεδάζει με την «επανάσταση».

Για τον καπιταλισμό πρωταρχικής συσσώρευσης που αναπτύσσεται στην Κίνα, μετά από όλες τις επαναστάσεις του Μάο και των ερυθροφρουρών του, ο Ζίζεκ σφυρίζει αδιάφορα, αφού αυτό που κατάλαβε δεν είναι η πλήρης αποτυχία του βολονταρισμού, αλλά το παράδειγμα ότι ο καπιταλισμός μπορεί να αναπτυχθεί χωρίς δημοκρατία[xxx]. Η επιλεκτική οπτική του είναι εξαίρετη!

Τέλος, στο βιβλίο Βία. Έξι λοξοί στοχασμοί, ο Ζίζεκ περνάει από τον Μάο στον Χίτλερ και από κει στον Στάλιν χωρίς να μπαίνει στην ουσία της εξουσιαστικής απόλαυσης (σ. 237-239), αλλά προσπαθεί να δικαιώσει τον Στάλιν, ο οποίος «πολύ σοφά στρατολογούσε ανθρώπους από τα χαμηλότερα κοινωνικά στρώματα στη NKVD. Έτσι ήταν ικανοί να εκτονώνουν το μίσος τους για τη νομενκλατούρα συλλαμβάνοντας και βασανίζοντας υψηλόβαθμους απαράτσικ»[xxxi].

Ο Ζίζεκ δεν κατάλαβε ίσως την προσωπική εξουσία του Στάλιν και προσπαθεί να ερμηνεύσει ταξικά και τους βασανιστές. Είναι γνωστό το πόσο εύκολα οι θύτες γίνονταν θύματα κατά τη σταλινική περίοδο και πόσοι υπεύθυνοι των μυστικών υπηρεσιών και βασανιστές περνούσαν στην ανώνυμη μάζα των βασανισμένων.

Η παρουσίαση μιας άτακτης ιδεολογικής σκέψης όπως αυτής του Ζίζεκ, με δεκάδες βιβλία, με ομιλίες και συνεντεύξεις που επαναλαμβάνουν φλύαρα τσιτάτα και ανέκδοτα είναι δύσκολη υπόθεση. Η δυσκολία της συνίσταται στην έλλειψη συνοχής, στις αντιφάσεις και τις παραδοξολογίες της. Ωστόσο συνοπτικά θα μπορούσαμε να τονίσουμε:

Ο Ζίζεκ δεν μπορεί να ξεπεράσει το φαντασιακό του λενινιστικού-σταλινικού βολονταρισμού. Τα διανοητικά του εργαλεία είναι απαρχαιωμένα και οδηγούν σήμερα μόνο σε ανέκδοτα, στο φθηνό χειροκρότημα που έχει την πικρή γεύση του ιστορικού κενού, πνιγμένο στη βία, στο αίμα και στη χειραγώγηση. Η σκέψη του είναι ένα χωρίς βάση εποικοδόμημα, μετέωρη στο παρελθόν, χωρίς υποκείμενο, αλλά αναζητώντας ουσία από τις νομοτέλειες του παρελθόντος. Η «διαλεκτική» του Ζίζεκ είναι εκείνη του Στάλιν, που επιβάλλεται στους υπηκόους ως ερμηνεία και κάθε φορά έχει δίκαιο ανεξάρτητα από το αποτέλεσμα. Βέβαια σ’ αυτήν δεν υπάρχει ούτε ηθική ούτε φιλανθρωπία, αφού προχωρούμε στην τελική λύση χωρίς συμβιβασμούς.

Ο ιδεολογικός του λόγος κρύβει την πραγματικότητα, και δεν έχει στόχο να την αποκαλύψει. Είναι χαρακτηριστικό ότι απ’ όλη την τραγωδία του υπαρκτού σταλινισμού κατάφερε να ξεχωρίσει τα κυρίως θύματα, τους αντιφρονούντες, με τους... όρχεις! Το βλέμμα του ψάχνει κάποιες λεπτομέρειες για να τις υπερτονίσει ενώ αποκρύπτει τη συνολική εικόνα. Στην οπτική του δεν υπάρχει πολίτης και κοινωνία πολιτών ούτε ατομική υπευθυνότητα, όλα κινούνται στις μαζικές ιδεολογίες με πρωτοπόρο το σταλινικό τερατούργημα. Η χειραγώγηση της εξουσίας με τα Γκουλάγκ ως εκπρόσωπους του… Διαφωτισμού!

Ο Ζίζεκ δεν είδε την εξουσία του υπαρκτού σταλινισμού που έλεγχε το παρόν, το παρελθόν και το μέλλον ζωντανών ανθρώπων ως αυθεντική απόλαυση εξουσίας σε διάκριση από τη δευτερεύουσα εξουσία πάνω σε πράγματα! Στην «ανάλυσή» του δεν ακολουθεί τον τρόπο προσέγγισης του Λένιν τον οποίο τόσο θαυμάζει: «συγκεκριμένη ανάλυση της συγκεκριμένης κατάστασης», ούτε επιχειρεί να αναλύσει τα οικονομικά, πολιτικά, εθνικά και θρησκευτικά στοιχεία για να φωτίσει την κατάσταση. Απλώς διαλέγει μια πιο εύκολη λύση που καταλήγει σε εντυπωσιασμό: επιλέγει απ’ όλη την ιστορία της φιλοσοφίας, από τις επιστήμες, από τη λογοτεχνία, την τέχνη και τη μαζική κουλτούρα τα στοιχεία εκείνα που τον βολεύουν και που το κοινό του είναι έτοιμο να χειροκροτήσει.

Τελικά δεν μένει τίποτε από την ανάλυση και την κατανόηση των προβλημάτων παρά μόνο ο εντυπωσιασμός και η προσωπική του απόλαυση! Είναι τραγικό το πόσο η κλειστή ιδεολογική σκέψη παραμένει αιχμάλωτη και ανίκανη να δει συνολικά την ανθρώπινη μοίρα. Καταφεύγει στην επιδερμική εικόνα των στοιχείων που αποτρέπουν την κριτική ανάλυση του εσωτερικού της χώρου και παραμένει ευτυχισμένη.

Επιπλέον ο Ζίζεκ, σε μια θρασύτατη αντεπίθεση, κατηγορεί τους αντιφρονούντες ότι προστατεύουν τους όρχεις της εξουσίας! Ενώ ο ίδιος είναι πάντα πανέτοιμος να τους κόψει... Πάντως οι μεταφράσεις και οι επιμέλειες των βιβλίων από τις εκδόσεις Scripta είναι υποδειγματικές.

ΒΙΒΛΙΑ ΤΟΥ ΣΛΑΒΟΪ ΖΙΖΕΚ ΣΤΑ ΕΛΛΗΝΙΚΑ

Slavoj Žižek, Μίλησε κανείς για ολοκληρωτισμό; Πέντε παρεμβάσεις σχετικά με την (κατά)χρηση μιας ιδέας, μτφρ. Βίκυ Ιακώβου, επιμ. Γιάννης Σταυρακάκης, Scripta, Αθήνα 2002

Slavoj Žižek, Καλωσορίσατε στην έρημο του πραγματικού. Πέντε δοκίμια για την 11η Σεπτεμβρίου και για άλλες συναφείς ημερομηνίες, μτφρ. Βίκυ Ιακώβου, Scripta, Αθήνα 2003

Slavoj Žižek, Η μαριονέτα και ο νάνος. Ο διαστροφικός πυρήνας του χριστιανισμού, μτφρ. Κώστας Περεζούς, επιμ. Γιάννης Σταυρακάκης, Scripta, Αθήνα 2005

Slavoj Žižek, Το υψηλό αντικείμενο της ιδεολογίας, μτφρ. Βίκυ Ιακώβου, επιμ. Γιάννης Σταυρακάκης, Scripta, Αθήνα 2006

Slavoj Žižek, Ιράκ: Η δανεική χύτρα, μτφρ. Κωστής Σταφυλάκης, επιμ. Γιάννης Σταυρακάκης, Scripta, Αθήνα 2006

Slavoj Žižek, Λακάν, μτφρ. Δημήτρης Καγιαλάρης, Κωνσταντίνος Παπαδάκης, επιμ. Δημήτρις Βεργέτης, Αλεξία Παρασκευουλάκου, Πατάκη, Αθήνα 2009

Slavoj Žižek, Βία. Έξι λοξοί στοχασμοί, μτφρ. Νεκτάριος Καλαϊτζής, Scripta, Αθήνα 2010

Slavoj Žižek, Πρώτα σαν τραγωδία και μετά σαν φάρσα, μτφρ. Νεκτάριος Καλαϊτζής, Scripta, Αθήνα 2011

[i] Συνέντευξη στον Aleksandar Stankovic, 9.2.2007. Διαθέσιμη στο http://tinyurl.com/3gdvcao ή στο http://tinyurl.com/446vwkc

[ii] Ό.π.

[iii] Ό.π.

[iv] Ό.π.

[v] Ό.π.

[vi] Ό.π.

[vii] Ό.π.

[viii] Libération, 26.6.2008.

[ix] Slavoj Žižek, Το υψηλό αντικείμενο της ιδεολογίας, σ. 317-318.

[x] Slavoj Žižek, Μίλησε κανείς για ολοκληρωτισμό;

[xi] Ό.π., σ. 186.

[xii] Ό.π., σ. 191.

[xiii] Ό.π., σ. 309-316.

[xiv] Slavoj Žižek, Καλωσορίσατε στην έρημο του πραγματικού.

[xv] Ό.π., σ. 56-58.

[xvi] Ό.π., σ. 83-84.

[xvii] Ό.π., σ. 101.

[xviii] Ό.π., σ. 113.

[xix] Slavoj Žižek, Η μαριονέτα και ο νάνος.

[xx] Ό.π., σ. 13.

[xxi] Ό.π., σ. 120.

[xxii] Ό.π., σ. 136. Ο Αζέμ Βλάσι ήταν ο τελευταίος Αλβανός φιλογιουγκοσλάβος ηγέτης του Κοσσόβου.

[xxiii] Ό.π., σ. 143.

[xxiv] Ό.π., σ. 158-161.

[xxv] Ό.π., σ. 166.

[xxvi] Slavoj Žižek, Πρώτα σαν τραγωδία και μετά σαν φάρσα, σ. 18-19.

[xxvii] Ό.π., σ. 129-141.

[xxviii] Ό.π., σ. 183.

[xxix] Ό.π., σ. 183.

[xxx] Ό.π., σ. 191-193.

[xxxi] Slavoj Žižek, Βία. Έξι λοξοί στοχασμοί, σ. 239."|Κριτικη
Συνεργασίες και αυτοσχεδιασμοί.txt|"Συνεργασίες και αυτοσχεδιασμοί

Εξωστρέφεια, ωραίες μουσικές, αυτοσχεδιαστική διάθεση και δυνατές συνεργασίες καλλιτεχνών που υπόσχονται πρωτότυπους και ευφάνταστους συνδυασμούς.

Εδώ και έξι χρόνια η ελληνική τζαζ σκηνή βρίσκει δημιουργικό καταφύγιο στη Στέγη του Ιδρύματος Ωνάση. Το φετινό τριήμερο Πανόραμα Ελληνικής Τζαζ ξεκινά σήμερα (θα διαρκέσει ώς την Κυριακή) και μερικοί από τους πιο ταλαντούχους Ελληνες τζαζίστες βάζουν τα δυνατά τους.

Στην αποψινή πρεμιέρα θα βρεθούν μαζί στη σκηνή για πρώτη φορά τρεις κορυφαίοι σε ευρωπαϊκό επίπεδο πιανίστες.

Οι Γιώργος Κοντραφούρης (καταξιωμένος και καθηγητής στο Τμήμα Τζαζ του Ιόνιου Πανεπιστημίου, ενώ την περίοδο αυτή ετοιμάζει έναν δίσκο-έκπληξη με το κουαρτέτο του) και Νίκος Αναδολής (ραγδαία ανερχόμενος, σπουδαγμένος με πλήρη υποτροφία στο Berklee και νικητής στα 19 του του μεγάλου βραβείου στον γαλλικό διαγωνισμό «Martial Solal») φαίνεται πως έχουν πολλά να αυτοσχεδιάσουν παρέα με τον Φινλανδό συνάδελφό τους Ακι Ρισάνεν (από τα ανερχόμενα αστέρια της σκανδιναβικής και ευρωπαϊκής σκηνής της τζαζ).

Αύριο Σάββατο σειρά παίρνουν οι «Βερολινέζοι» GRIX (φωτογρ., Φλώρος Φλωρίδης, Αντώνης Ανισέγκος και Γιώργος Δημητριάδης), που διερευνούν τα όρια του σύγχρονου μουσικού αυτοσχεδιασμού και θα συμπράξουν με την εξαιρετική βοκαλίστρια Λουκία Παλαιολόγου, που αγαπάει να πειραματίζεται σε νέους ηχητικούς δρόμους.

Τέλος, τη φετινή διοργάνωση θα κλείσει το διεθνές τρίο του πιανίστα και συνθέτη της σύγχρονης τζαζ Σπύρου Μάνεση (μαζί του ο Πορτογάλος Ζοάο Χάσελμπεργκ στο κοντραμπάσο και ο Λετονός ντράμερ Κάσπαρς Κουρντέκο).

Οι τρεις τους γνωρίστηκαν στο Αμστερνταμ και σπούδασαν στην ίδια Ακαδημία. Σήμερα συγκροτούν ένα δεμένο σχήμα ευρωπαϊκής εμβέλειας και ταυτότητας και τους αρέσει να δημιουργούν γέφυρες ανάμεσα στον mainstream αυτοσχεδιασμό και τον δικό τους μουσικό κόσμο, με εμφανείς επιρροές από την κλασική και τη ρομαντική παράδοση.

Συγγρού 107, 210 9005800.

Μικρή Σκηνή στις 21.00. Τιμές: 5-15 €."|Κριτικη
Συντονιστείτε για 100 προσκλήσεις για μια ξενάγηση στο Εθνικό Αστεροσκοπείο Αθηνών.txt|"Συντονιστείτε για 100 προσκλήσεις για μια ξενάγηση στο Εθνικό Αστεροσκοπείο Αθηνών

Τo Εθνικό Αστεροσκοπείο Αθηνών (Ε.Α.Α.) είναι το αρχαιότερο ερευνητικό Ίδρυμα της χώρας και της Νοτιανατολικής Ευρώπης. Ιδρύθηκε με Βασιλικό Διάταγμα μετά από δωρεά του εθνικού ευεργέτη Γεωργίου Σίνα το 1842 και εγκαινιάσθηκε κατά τη διάρκεια ολικής έκλειψης του Ήλιου, παρουσία των Αρχών και επιστημόνων από την Ευρώπη.

Το 2010 βραβεύτηκε από την Ευρωπαϊκή Ένωση με το βραβείο Europa Nostra ως σπάνιο μνημείο πολιτιστικής κληρονομιάς.

Ι. Οι ακροατές του ΒΗΜΑ 99,5fm θα έχουν την ευκαιρία να ξεναγηθούν στο κτήριο Σίνα και το σημερινό Μουσείο Γεωαστροφυσικής.

Εκεί σήμερα μπορεί το κοινό να θαυμάσει τα πρώτα σημαντικά επιστημονικά όργανα που δώρισε ο βαρόνος Γεώργιος Σίνας στο Αστεροσκοπείο και τα οποία κατασκευάστηκαν στην Αυστρία πριν τα μέσα του 19ου αιώνα,

Εκτός όμως από το χάρτη, στο Μουσείο εκτίθενται δεκάδες άλλα εκθέματα μετεωρολογικών, αστρονομικών, σεισμολογικών και άλλων οργάνων, ορισμένα μεγάλης ιστορικής αξίας, καθώς και αντίγραφο του περίφημου μηχανισμού των Αντικυθήρων.

ΙΙ. Ακολουθώντας το σπειροειδή Γεωαστροφυσικό περίπατο από το κτήριο Σίνα θα οδηγηθούμε στο κτήριο Συγγρού το οποίο κατασκευάστηκε από τον Ernst Ziller δίπλα από το κτήριο Σίνα και ανατολικά του λόφου Νυμφών. Στο μικρό αυτό κτήριο τοποθετήθηκε ο μεγάλος Μεσημβρινός κύκλος των Αθηνών, δωρεά του Συγγρού με τον οποίο το 1904 έγινε δυνατός ο προσδιορισμός του γεωγραφικού πλάτους του Αστεροσκοπείου Αθηνών και ο ημερήσιος καθορισμός της ώρας Ελλάδας μέχρι το 1967.

ΙΙΙ. Στη συνέχεια στο λόφο της Πνύκας βρίσκεται το μεγάλο υπεραιωνόβιο ισημερινό τηλεσκόπιο Δωρίδη διαμέτρου 60 εκατοστών που κατασκευάστηκε το 1902 από τον γαλλικό οίκο Γκοτιέ. Το τηλεσκόπιο αυτό είναι λειτουργικό ακόμα και σήμερα προσφέροντας στο ευρύ κοινό την μοναδική εμπειρία νυχτερινής παρατήρησης ουρανίων σωμάτων και φαινομένων από τη θέση όπου υπήρχε στην αρχαιότητα το ηλιοτρόπιο του Μέτωνα.

Οι ακροατές του ΒΗΜΑ fm θα προσέλθουν στο Λόφο Νυμφών στις 16.00 όπου στην αρχή θα ξεναγηθούν γενικά στο χώρο του Αστεροσκοπείου, στη συνέχεια το προσωπικό μας θα χωρίσει τον κόσμο σε ομάδες των 30 περίπου ατόμων όπου κυκλικά θα ξεναγούνται στο κτήριο Σίνα, στο Μεσημβρινό τηλεσκόπιο και στο τηλεσκόπιο Δωρίδη.

Η ξενάγηση θα κρατήσει μέχρι τις 24.00 για να μπορέσουν όλοι να παρατηρήσουν πλανήτες και άλλα ουράνια σώματα από το τηλεσκόπιο Δωρίδη, εφ΄ όσον ο καιρός το επιτρέψει.

Παρακαλούμε οι ακροατές να είναι ζεστά ντυμένοι και να επισκεφτούν τις εγκαταστάσεις μας με τα μέσα μαζικής μεταφοράς. Συγκεκριμένα με τον ηλεκτρικό κατεβαίνοντας στη στάση Θησείο και το μετρό στη στάση Ακρόπολη. Στη συνέχεια πρέπει να ακολουθήσουν τον πεζόδρομο της Απ. Παύλου, μέχρι το ύψος της Αγίας Μαρίνας. Το Αστεροσκοπείο μπορεί να προσεγγισθεί μέσω των οδών Οτρυνέων ή Αιγηνίτου που είναι κάθετα στην Απ. Παύλου.

Η ξενάγηση θα πραγματοποιηθεί το Σάββατο 3 Δεκεμβρίου εάν ο καιρός είναι καλός για παρακολούθηση. Σε περίπτωση που δεν είναι η ξενάγηση θα μεταφερθεί για το Σάββατο 17 Δεκεμβρίου.

Οι ακροατές στέλνοντας μήνυμα στο 54010 θα πρέπει να δηλώνουν εάν θέλουν να παρευρεθούν μόνοι τους ή να τους κρατηθεί 1 διπλή πρόσκληση.

Στείλτε με sms BHMA FM (κενό) ΑΣΤΕΡΟΣΚΟΠΕΙΟ στο 54010

Η κλήρωση θα γίνει την Τετάρτη 30 Νοεμβρίου στην εκπομπή «Ο Μάκης και οι φίλοι του» με τον Μάκη Προβατά"|Κριτικη
Τα ελληνικά δερμοκαλλυντικά YOUTH LAB η νέα άφιξη στα Carelab by attica.txt|"Τα ελληνικά δερμοκαλλυντικά YOUTH LAB η νέα άφιξη στα Carelab by attica

Στο τμήμα δερμοκαλλυντικών και παραφαρμακευτικών προϊόντων Carelab by attica προστίθεται η νέα ελληνική σειρά δερμοκαλλυντικών προϊόντων YOUTHLAB. της εταιρείας DERMACON.

Η σειρά YOUTHLAB. έχει λανσαριστεί τον τελευταίο χρόνο στην εγχώρια αγορά, κάνοντας παράλληλα, σημαντικά βήματα ανάπτυξης και στο εξωτερικό.

Στόχος της εταιρείας είναι να προσφέρει αποτελεσματικά προϊόντα σε προσιτές τιμές για τον καταναλωτή, συμφώνα με τα υψηλοτέρα πρότυπα ποιότητας, διατηρώντας παράλληλα, την ελληνικότητα του brand, καθώς είναι αποτέλεσμα της συνεργασίας Ελλήνων επιστημόνων σε ανεξάρτητα ερευνητικά εργαστήρια της Ελλάδας.

Οι τεχνολογικά προηγμένες φόρμουλες των YOUTHLAB. είναι από φυσικά, φυτικά και βιο-τεχνολογικά συστατικά, προκειμένου να αντιμετωπίσουν τη γήρανση μέσα από μια σύγχρονη οπτική, όπως είναι η επαναφορά και το σταδιακό «χτίσιμο» της νεότητας του δέρματος!

Βασικό πλεονέκτημα των προϊόντων YOUTHLAB. είναι οι ασφαλείς, δερματολογικά ελεγμένες και χωρίς paraben φόρμουλες, με χαρακτηριστικά όπως η άμεση απορροφητικότητα, η απαλή υφή και το ευχάριστο άρωμα.

Η συλλογή της YOUTHLAB. απαρτίζεται από 13 βασικά προϊόντα -καθαριστικές και ενυδατικές συνθέσεις, ανάλογα με τον τύπο δέρματος, αντιγηραντικές κρέμα ματιών και προσώπου, προϊόντα φροντίδας του σώματος και τέλος, αντιηλιακά προϊόντα.

Τα προϊόντα YOUTHLAB. θα τα βρείτε σε επιλεγμένα ινστιτούτα αισθητικής, στοe–shopwww.youthlab.com και από τις 10/01/2014 σε όλα τα καταστήματα Caralabbyattica.

in.gr"|Κριτικη
Το vima.gr προτείνει για την TV την Κυριακή.txt|"Το vima.gr προτείνει για την TV την Κυριακή

«Μια μέλισσα τον Αύγουστο», Mega, 21.15

ΕΚΠΟΜΠΕΣ

«Dr. Cook»

Mega, 12.50

Το καλοκαίρι έφτασε και ο Dr. Cook αφήνει για λίγο την κουζίνα και μαζί με τους μαθητές του αποφασίζουν να κάνουν πικνίκ. Θέμα του μαθήματος είναι το ψήσιμο στη σχάρα και ο Γιάννης μάς αποκαλύπτει όλα τα μυστικά του σωστού ψησίματος. Στη σχάρα μπορούμε να ψήσουμε τα πάντα, κρέας, ψάρι, λαχανικά, ακόμη και φρούτα, αρκεί να είναι σε μικρά κομμάτια. Ο σεφ μάς προτείνει θαλασσινά σχάρας και λαχανικά με σαλάτα με fusilli, καθώς και φτερούγες κοτόπουλου με σάλτσα μπάρμπεκιου. Το γλυκό της ημέρας είναι φράουλες με σαμπαγιόν και μπισκότα βουτύρου.

«Μηχανή του χρόνου»

ΝΕΡΙΤ, 19.15

Οι ιστορίες με την «απαγορευμένη» Τρούμπα των καμπαρέ και του λιμανιού που σημάδεψαν μια ολόκληρη εποχή βρέθηκαν στο επίκεντρο της έρευνας. Η οδός Φίλωνος και η οδός Νοταρά στέγασαν για πολλά χρόνια καμπαρέ και πορνεία. Ανθρωποι που μεγάλωσαν στην περιοχή και έζησαν του λιμανιού τα πάθη μάς διηγούνται τα προσωπικά τους βιώματα και θυμούνται τις πεταλούδες της νύχτας σε μια εποχή που ακόμη και ο πληρωμένος έρωτας έκρυβε ρομαντισμό. Η «Μηχανή του χρόνου» φέρνει στο φως τις άγνωστες ιστορίες της Μπέμπας, της Νότας και της Σοράγιας, παρακολουθεί τον 6ο αμερικανικό στόλο να φτάνει στην Τρούμπα, αποκαλύπτει πώς βγήκε η έκφραση «σε έπιασαν αμερικανάκι» και παρουσιάζει ιστορίες για αγαπητικούς, προστάτες και βιτριολίστριες.

ΕΛΛΗΝΙΚΗ ΤΑΙΝΙΑ

«Μια µέλισσα τον Αύγουστο»

Mega, 21.15

Τσιμπημένος από μέλισσα και αποκλεισμένος σε ειδυλλιακή παραλία μαζί με τη σύζυγο, την ερωμένη και την ετεροθαλή αδελφή του (αντιστοίχως οι Αλίνα Κωτσοβούλου, Σμαράγδα Καρύδη και Βίκυ Βολιώτη), ένας γοητευτικός σαραντάρης (Θοδωρής Αθερίδης) έρχεται σε σύγκρουση με τον ίδιο του τον εαυτό (ή μάλλον με το alter ego του –Αντώνης Λουδάρος). (2007, 95′)

HeliosPlus"|Κριτικη
Τρεις έθνικ λόγοι που αξίζει να σε κατεβάσουν κάτω από την Αθηνάς.txt|"Τρεις έθνικ λόγοι που αξίζει να σε κατεβάσουν κάτω από την Αθηνάς

Κάποτε, τη δεκαετία του '90, το κέντρο ή μάλλον το υπόκεντρο, αυτό που κατηφορίζει κάτω από την Κεντρική Αγορά, ήταν δικό μου. Βρόμικο, αλαλούμ, φασαριόζικο, απείρως πολύχρωμο, γεμάτο ευκαιρίες, καταιγιστικές εικόνες, πολυεθνικό και πολυαρωματικό, με μια τόση δα αίσθηση επικινδυνότητας, σαν το αλατοπίπερο που δίνει ακόμα περισσότερη νοστιμιά σε μια εξερεύνηση. Μετά, κάτι έγινε και φοβήθηκα, αγρίεψαν λίγο οι διαθέσεις. Το έβγαλα από τη ζωή μου, περιμένοντας εναγωνίως ένα «προσεχώς» – που ήρθε, πάνε τώρα κάνα-δυο χρόνια. Να το αντικαταστήσεις δεν γίνεται. Μπροστά του όλες οι γειτονιές έχουν ένα φλατ, ένα ξενέρωτο, χαμηλή πίεση, ελάχιστη αδρεναλίνη. Να το πω και σε όσους αμφιβάλλουν. Τίποτα κακό δεν πρόκειται να σου συμβεί, εκτός κι αν κατέβεις ανεμίζοντας κανένα πεντακοσάευρο αεράτος σε κοινή θέα. Μπορεί να σε θλίβει λίγο το σκουπιδαριό και κυρίως οι σπασμένες ζωές της πρέζας που κυκλοφορούν σαν μαύροι ίσκιοι, αλλά μπορείς να εστιάσεις στις γουάφες και στις παπάγιες των μανάβικων της Μενάνδρου, να κολυμπήσεις τη μέρα σου μέσα σε εξωτικά αρώματα. Αυτή, εξάλλου, είναι η χαρά τού να ζεις σε μια μητρόπολη, να κοινωνείς τα χρώματα του άλλου, να μη βουλιάζεις στη μονο-πολιτισμική μοναξιά.

Το αραβικό σουβλάκι-μεγαλείο!

Η «Αλεξάνδρεια» είναι λιμάνι. Κάτι σαν σταθμός, πέρασμα, ένας κακός χαμός από κάθε καρυδιάς καρύδι που τη γεμίζει ολημερίς κι ολονυχτίς για το φαγητό της, το οποίο αξίζει τον κόπο. Μπορείς να την αντιμετωπίσεις ως take away, παραγγέλνω-τυλίχτε τα-bye bye, αλλά εγώ θα σου πρότεινα να πιάσεις σκαμπό, με διπλή θέα στη γωνιακή τζαμαρία, και στην ψησταριά. Να χαζέψεις τις εκκεντρικές αφρικανικές κομμώσεις, γαζέλες με τουρμπάνια που αφήνουν ένα άρωμα από λιβάνι στο πέρασμά τους, αραβικές οικογένειες, emo look πακιστανάκια και μοδάτα εβηφοζευγαράκια Ινδών, φουκαριάρηδες μετανάστες και θεοσεβείς Αιγύπτιους με λαμπερό χαμόγελο. Όσο μείνεις, λέξη ελληνική δεν θα ακούσεις. Ταξίδεψε όσο αντέχεις, με το πιο φτηνό εισιτήριο.

Αλάδωτη αραβική πίτα που τυλίγει μαριναρισμένο, άπαχο τρυφερό κρέας ή τραγανά φελάφελ, ολόφρεσκα, ζωντανά λαχανικά, σάλτσα ταχίνι, σάλτσα καυτερή και κόκκινη, τηγανητές πατάτες, εξωτικά γλυκά, διακριτικά μπαχαρικά, στο πλάι πράσινες πιπερίτσες τουρσί, ο λόγος που ήρθες ως εδώ. Σε κάθε μπουκιά μια συγκίνηση, ένα κλάμα. Μέγεθος-γίγας και στο τέλος νιώθεις σαν πούπουλο ελαφρύς, ευχαρίστως θα έβαζες πλώρη για ένα δεύτερο, με μαγειρεμένα, ψιλοκομμένα συκωτάκια αυτήν τη φορά, όπως μόνον οι Άραβες ξέρουν να μαγειρεύουν, με μπαχαρο-γαριφαλάτα αρώματα.

Στην ψησταριά πρωταγωνιστής ο Αχμέντ από την Αίγυπτο, με ένα χαμόγελο σαν ήλιος. Παίζει Ουμ Καλσούμ, στις ψηλές κορόνες του «Enta Oumri» πονάει και βουρκώνει, αν του κάνεις νόημα ότι γουστάρεις θα σου γνέψει ευγενικά, πολλές οικειότητες δεν έχει. Λαμπερή καθαριότητα, σάλτσες καυτερές ή γιαουρτένιες που τις φτιάχνουν μόνοι τους και δίπλα μια μικρή βιτρινούλα με τα μαγειρευτά της ημέρας. Εδώ η Αίγυπτος κάνει τη χάρη στο μούλτι-έθνικ κοινό της γειτονιάς και μαγειρεύει φασόλια, κοτόπουλο μπιριάνι με μπασμάτι, μαγικές τηγανητές μελιτζάνες με ντοματούλα και μυρωδικά, καυτερό κιμά, τα τραγανά και αφράτα στην καρδιά τους φελάφελ, το σις-ταούκ με μαριναρισμένο κοτόπουλο και φρέσκα λαχανικά, το σις-κεμπάπ με τρυφερό μαριναρισμένο αρνίσιο κιμά, τραγανές πακόρες. Όλα μαγειρεμένα από αιγυπτιακό-σπιτικό χέρι, ο σεφ μου θύμισε εκείνους τους παλιούς Αιγυπτιώτες μάγειρες που κάποτε είχαν μεγάλη φήμη στα καλά εστιατόρια της Ελλάδας του '50 και του '60. Αυτούς που σας έχω ξαναπεί ότι τους λατρεύω, γιατί μαγειρεύουν σαν τη γιαγιά μου. Οπότε, το κόνσεπτ που παίζει είναι τρώω επί τόπου το σουβλάκι και παίρνω πακετάκι το μαγειρευτό για το σπίτι. Ούτως ή άλλως, πιο ακριβά θα σου έρθει να το μαγειρέψεις στο σπίτι. Και τώρα, σου ήρθε μια όρεξη για γλυκό. Όπως βγαίνεις, δεξιά, ακριβώς δίπλα.

Αλεξάνδρεια, Μενάνδρου & Σοφοκλέους 54

Stara Sweets, το γλυκό σε ινδοπακιστανική διάλεκτο

Πριν ακόμα περάσεις το κατώφλι του, θα μπεις στον πειρασμό να κλείσεις στην κάμερα του κινητού σου τα αυτοκόλλητα της βιτρίνας. Τις τούρτες-υπερπαραγωγές που έρχονται κατευθείαν από τα Μίκι-Μάους της δεκαετίας του '60, το ίδιο και το παιδάκι που τις διαφημίζει, με την μπριγιαντίνη στο μαλλί, το «καλό παιδί» όπως το ονειρεύτηκε η μεταπολεμική Ελλάδα και, απ' ό,τι φαίνεται, ακόμα το λαχταρά ο κόσμος της Ανατολής.

Οι Ινδοί, οι Πακιστανοί και πολλές χώρες της πέρα εκεί Ανατολής μοιράζονται όχι μόνο έναν τρελό έρωτα για τη ζάχαρη αλλά και τις ίδιες συνταγές, οι οποίες φαίνεται να γνωρίζουν τρελό σουξέ στην άλλη πλευρά του κόσμου, στο Μαρόκο, όπου καλός ζαχαροπλάστης θεωρείται κυρίως ο Ινδός μετρ του gulap jamun, που στο στόμα μεταφράζεται σε έναν μαλακό, αλευρένιο, τηγανητό, σιροπιαστό κεφτέ με ένα διακριτικό άρωμα κάρδαμου που κυκλοφορεί σε όλα τα φωσφοριζέ χρώματα της ζαχαροπλαστικής, σκέτος ή γεμιστός με κρέμα.

Το ινδοπακιστανικό γλυκό αγαπά τον σιμιγδαλένιο χαλβά με κάρδαμο, το γάλα, το σαφράν, το ζαλιστικό χρώμα, τις τούρτες-υπερπαραγωγή του κιτς και πάντα μοσχοβολά γκι, το βούτυρο γάλακτος που μαγειρεύει και όλες τις αλμυρές συνταγές. Πολύ κοντινό σαν γεύση στα δικά μας ραβανί, είναι ένα γλυκό οικείο στη γεύση του Έλληνα και άκρως ευκολοφάγωτο, αφού σχεδόν πάντα κυκλοφορεί σε μπουκίτσες. Κι ενώ στο κέντρο, μαζί με την επέλαση των εδώ Πακιστανών, ανθούν τα ινδικά εστιατόρια, τα γλυκατζίδικα μόλις στήνουν δειλά-δειλά τις πρώτες, άκρως bolly-γουντιανές, βιτρίνες τους.

Ντεκόρ αυθεντικού Πακιστάν, ο ιδιοκτήτης και το παραπαίδι του ευγενέστατοι, πλην όμως το φάσμα της γλώσσας μια σημαντική σκόπελος, αν αρχίσεις να ρωτάς «τι είναι αυτό και πώς το φτιάχνετε;». Διαλέγεις χρώμα –ούτως ή άλλως διαφορά στη γεύση δεν κάνει, μόνο το μάτι αλλάζει εντυπώσεις– και με 7 ευρώ γεμίζεις ένα κουτί για τις πρώτες συστάσεις, να το αξιολογήσεις σπίτι σου. Να δοκιμάσεις gulab jamun σε όλες τις εκδοχές τους, barfi με φιστίκια, ένα γλυκό που φτιάχνεται με ζαχαρούχο γάλα και κάρδαμο, τα πολυαγαπημένα σε όλους τους λαούς της Ανατολής jalebis, μια εκδοχή των churros που τηγανίζεται με χρώμα ή χωρίς σε στρογγυλά σχήματα πριν βουτηχτεί σε πηχτό σιρόπι, και την αλμυρή εκδοχή τους σε μικρά, τραγανά αιθέρια μπισκοτάκια.

Stara Sweets, Μενάνδρου 14, κέντρο, 6940 627111

Πίτα-κεμπάπ, καμία σχέση μεταξύ μορφής και περιεχομένου!

Το «Πίτα-Κεμπάπ» είναι από τις δικές μου οάσεις, εκεί όπου συνήθως πηγαίνω με τον φίλο μου τον Λίο για να φάμε το πιο καθαρό και καθαρόαιμο αραβικό φαγητό. Όσες φορές μού ήρθε να το μάθω και σ' εσάς, όλο έκλεινε, άλλαζε χέρια, αιγυπτιακά, λιβανέζικα, προσφάτως και ιρανικά. Αν πας πρωί, τίποτα δεν σε εντυπωσιάσει, αισθητική ανέμπνευστου φαστφουντάδικου. Αν πας βράδυ, ο ψυχισμός σου θα ταραχτεί από τα νέον φώτα, λες και μπαίνεις για ανάκριση. Να μη σταθείς εκεί αλλά στην απαστράπτουσα καθαριότητα, να βυθίσεις το μάτι σου στις φωτογραφίες του μενού και στα live της βιτρίνας, που θα τα θελήσεις όλα.

Η ιρανική κουζίνα είναι μια βασίλισσα, η πιο σικάτη και φινετσάτη όλης της Ανατολής. Η νέα ιδιοκτησία έχει κρατήσει το λιβανέζικο και τουρλού-τουρλού ανατολίτικο παλιό μενού που το μαγειρεύει με νέα, τρελά κέφια και μεθυστική νοστιμιά. Αλλά αν ρωτήσεις, κάτι σε περσικό ημέρας θα υπάρχει, όπως η θεϊκή ψητή μελιτζάνα με τυρί, σαν ογκρατέν ένα πράγμα.

Αν προσπαθήσω να σε ξεναγήσω στο μενού, θα χαθώ στην τεράστια διαδρομή, οπότε θα σου ανοίξω την όρεξη με τα λιγότερο προφανή, χωρίς να επεκταθώ στα φελάφελ, στα κεμπάπ και στα ντονέρ, αλλά θα σου συστήσω ένθερμα το ντονέρ από μοσχαράκι γάλακτος μέσα σε αραβική πίτα με σαλάτα και πατάτες ή ατύλιχτο με ολόκληρο κρεμμύδι, ντομάτα και πιπεριά στα κάρβουνα. Λαχματζούν, ταμπουλέ, αλοιφή μουχαμάρα με κόκκινες καυτερές πιπεριές και καρύδι ή μουταμπάλ με μελιτζάνες, ταχίνι και γιαούρτι, να τις φας σκέτες ή να τις τυλίξεις με τα υπέροχα, μαριναρισμένα διαφορετικά σις, αρνίσια παϊδάκια, αρνίσιο κεμπάπ ή γύρο κοτόπουλο.

Τραγανά κίμπε με καρύδι, κιμά και πλιγούρι, κρίσπι και ζουμερά φελάφελ, πεϊνιρλί με σπιτική ζύμη – τι να τα κάνεις τα «καλά» εστιατόρια, άμα υπάρχουν τέτοια ντελίβερι! Επιτέλους, η μεταναστευτική φουρνιά, ίσως λίγο χαμηλόφωνα, λίγο περιφερειακά, όπως μπορεί τέλος πάντων, αρχίζει να μας συστήνει την αληθινή της κουζίνα.

Στο τέλος, ονειρεμένο κιουνεφέ με μαστιχωτό τυρί."|Κριτικη
Χατζηφραγκέτα Πηγαίναμε στα live μας με μία ξεκούρδιστη κιθάρα - Η φιλία μας ξεκίνησε από συμφέρον.txt|"Χατζηφραγκέτα: Πηγαίναμε στα live μας με μία ξεκούρδιστη κιθάρα - Η φιλία μας ξεκίνησε από συμφέρον

Ένα δίωρο αφιερωμένο στους νοσταλγούς του ροκ εν ρολ και όχι μόνο είναι το «Μουσικό Κουτί» που η ΕΡΤ1 θα μεταδώσει απόψε (17/3) στις 22:00. Ο Νίκος Πορτοκάλογλου και η Ρένα Μόρφη έχουν καλεσμένους τον «αειθαλή» ροκά Γιάννη Γιοκαρίνη και τους Βαγγέλη Χατζηγιάννη και Πάνο Φραγκιαδάκη, που ενώνοντας τα επίθετά τους, δημιούργησαν το ανατρεπτικό συγκρότημα ΧατζηΦραγκέτα.

Η παρέα είναι «εκρηκτική», κάτι που «βγαίνει» βέβαια και στα τραγούδια που ερμηνεύουν. Οι εκπλήξεις δεν τελειώνουν καθώς οικοδεσπότες, προσκεκλημένοι και η εξαιρετική μπάντα της εκπομπής παίζουν τα πάντα, από Σάκη Μπουλά και Σπύρο Ζαγοραίο, μέχρι Τόλη Βοσκόπουλο και Βασίλη Τσιτσάνη.

Διαβάστε επίσης: Γιάννης Κότσιρας: «Έχω δουλέψει σε οικοδομή και σε συνεργείο αυτοκινήτων»

«Ο πάντα μετρημένος», που τραγούδησαν για πρώτη φορά πριν από χρόνια οι ΦΑΤΜΕ, δεν χρειάζεται ιδιαίτερες συστάσεις. Ο Νίκος Πορτοκάλογλου, που έχει γράψει και συνθέσει το κομμάτι, παίρνει θέση πίσω από το μικρόφωνο σε μια ρεμπέτικη διασκευή με τον Βαγγέλη Χαζηγιάννη να τον συνοδεύει στον μπαγλαμά. Εξαιρετικό είναι και το jukebox της εκπομπής με την μπάντα του «Μουσικού Κουτιού» να εκτελεί διασκευές που θα αγαπηθούν.

Παράλληλα, ο Λουκιανός Κηλαηδόνης «έρχεται» με τη «Νύχτα καταστροφής» από τους Χατζηφραγκέτα και ο Παύλος Σιδηρόπουλος με το «Αν ήσουν φίλος» από τον Γιάννη Γιοκαρίνη. Η παρέα ενώνει τις φωνές της στον «Πασατέμπο» του Μανώλη Χιώτη, στο «Ψύλλοι στα αυτιά μου» του Τόλη Βοσκόπουλου, στο περίφημο άσμα του Γιοβάν Τσαούς «Πέντε μάγκες στον Περαία» και στο παραδοσιακό «Γιαλό-Γιαλό».

Η ανεξάντλητη ενέργεια και η εφηβική διάθεση του Γιάννη Γιοκαρίνη φαίνεται όχι μόνο όταν ερμηνεύει τα τραγούδια του, αλλά και όταν διηγείται ιστορίες από τη ζωή του και κυρίως ιστορίες με τον Γιώργο Ζαμπέτα. «Είμαι πολύ τυχερός που τον συνάντησα και έπαιξα μαζί του. Θυμάμαι ήμασταν με τους 2002GR και έπρεπε να τον συνοδεύσουμε σε κάποιο μαγαζί, έρχεται και με το που μπαίνει μέσα βλέπει τον μπασίστα μας, που φορούσε ένα μπλουζάκι με έναν ταύρο, το ζώδιό του, και του λέει: ""Ρε, γιατί έβαλες τον ταύρο, για να σε φοβηθώ;"". Εγώ είχα αγχωθεί και όλοι μας βέβαια, και του λέω: ""Δάσκαλε έχεις φέρει παρτιτούρες για να παίξουμε;"". Και βάζει τα γέλια… ""Τι παρτιτούρες ρε πιτσιρίκο;"", μου απαντάει γελώντας. ""Μίκυ Μάους σάς έχω φέρει, να διαβάσετε""! Παίξαμε το βράδυ χωρίς πρόβα, δεν κάναμε ούτε μία. Μου είπε ""Θα κοιτάς εμένα και τίποτα άλλο, θα με κοιτάς και θα λες στους μουσικούς ό,τι νομίζεις εσύ""… Παίξαμε και νόμισα ότι έπαιξα με τον Mick Jagger, έπαθα πλάκα μαζί του…».

«Όταν γράφουμε τραγούδια το κριτήριο είναι να γελάμε…» εξομολογούνται οι μουσικά απρόβλεπτοι Χατζηφραγκέτα, που η φιλία τους ξεκίνησε το 2007 στο λύκειο της Σιβιτανιδείου Σχολής. «Η φιλία μας ξεκίνησε από… συμφέρον! Ο Βαγγέλης ήταν ο ανεκδοτάκιας, ο «διάολος» της τάξης… Κάναμε παρέα και φασαρία μαζί και αυτό μας ένωσε…» λέει με χιούμορ ο Πάνος Φραγκιαδάκης και ο Βαγγέλης Χατζηγιάννης συμπληρώνει: «Εμείς ξεκινήσαμε πολύ μικροί να τραγουδάμε και πολύ άσχετοι! Δηλαδή, ούτε ξέραμε να ακούμε, ούτε να παίζουμε, ούτε να τραγουδάμε! Πηγαίναμε στα live μας με μία κιθάρα και αυτή ξεκούρδιστη». Και αυτή την Τετάρτη καθίστε αναπαυτικά στον καναπέ σας έχει «Μουσικό Κουτί»!"|Κριτικη
Χριστούγεννα με θέατρο, χορό και μουσική Πού να πάτε και τι να παρακολουθήσετε.txt|"Χριστούγεννα με θέατρο, χορό και μουσική: Πού να πάτε και τι να παρακολουθήσετε


Το protothema.gr επέλεξε και παρουσιάζει προτάσεις ψυχαγωγίας για την εορταστική περίοδο, που απευθύνονται σε μικρούς και μεγάλους
Χριστούγεννα με θέατρο, χορό και μουσική: Πού να πάτε και τι να παρακολουθήσετε
Βρισκόμαστε μια ανάσα πριν τα Χριστούγεννα. Άλλη μια χρονιά που θα περάσουμε τις γιορτές, κάτω από τις ειδικές συνθήκες που επιβάλλει η πανδημία. Αυτό όμως δεν σημαίνει πως δεν μπορούμε να χαρίσουμε στους εαυτούς μας ευχάριστες εορταστικές «ανάσες» πριν τα περιοριστικά μέτρα να γίνουν πιο αυστηρά στις αρχές του νέου έτους. Τα θέατρα, οι πολιτιστικοί χώροι και οι μουσικές σκηνές μάς περιμένουν με τις πόρτες τους ορθάνοιχτες, με εξαιρετικές παραστάσεις που απευθύνονται σε όλες τις ηλικίες και καλύπτουν πολλά και διαφορετικά είδη. Το protothema.gr επέλεξε μια σειρά παραστάσεων θεάτρου, μουσικής και χορού που θα κάνουν σίγουρα ομορφότερες τις μέρες και τις νύχτες σας

ΘΕΑΤΡΟ
Χριστούγεννα με θέατρο, χορό και μουσική: Πού να πάτε και τι να παρακολουθήσετε
Οι ηθοποιοί της παράστασης «Μια υπέροχη ζωή»
Η κλασική χριστουγεννιάτικη ταινία του Φρανκ Κάπρα «Μια υπέροχη ζωή» έγινε μουσικοθεατρική παράσταση και θα φιλοξενείται στο Μέγαρο Μουσικής Αθηνών  από τις 23 Δεκεμβρίου μέχρι τις 5 Ιανουαρίου, Η παράσταση ανεβαίνει σε σκηνοθεσία Γιάννη Καλαβριανού, με ένα εξαιρετικό πρωταγωνιστικό καστ στο οποίο συμμετέχουν οι Κωνσταντίνος Μαρκουλάκης, Νίκος Ψαρράς, Νάντια Κοντογεώργη, Γιώργος Γλάστρας, Άγγελος Μπούρας, Θεοδοσία Σαββάκη. Σε ένα στούντιο της δεκαετίας του 1940, αμέσως μετά τη λήξη του Πολέμου, έξι ηθοποιοί κάνουν τη ραδιοφωνική μετάδοση της ταινίας και παίζουν όλους τους ρόλους. Παράλληλα, δημιουργούν επί σκηνής όλους τους ήχους του φιλμ με τον τρόπο που γίνονταν τα ηχητικά εφέ της εποχής, χρησιμοποιώντας καθημερινά και αναπάντεχα αντικείμενα, όπως τους δίδαξε ένας «foley», δηλαδή ένας επαγγελματίας δημιουργός ηχητικών εφέ για τον κινηματογράφο. Την ίδια στιγμή, η ζωντανή τζαζ ορχήστρα παρακολουθεί τη δράση, παρεμβαίνει και σχολιάζει. Όλοι μαζί δημιουργούν τη ραδιοφωνική μεταφορά του κόσμου της ταινίας και της συγκινητικής ιστορίας του Τζωρτζ Μπέηλυ. Μια παράσταση στην οποία θριαμβεύουν η παιγνιώδης εναλλαγή των ρόλων, η δημιουργία φανταστικών κόσμων και η πίστη καλλιτεχνών και θεατών πως η ζωή μπορεί να είναι πραγματικά υπέροχη.
Χριστούγεννα με θέατρο, χορό και μουσική: Πού να πάτε και τι να παρακολουθήσετε
Ο Αποστόλης Τότσικας και η Κωνσταντίνα Τακάλου στο «Λεωφορείον ο Πόθος»
Ένα από τα πλέον κλασικά κι αγαπημένα έργα του παγκόσμιου ρεπερτορίου, το «Λεωφορείον ο Πόθος» του Τενεσί Ουίλιαμς, μπορείτε να απολαύσετε στο Εθνικό Θέατρο, στη σκηνή Νίκος Κούρκουλος του κτιρίου Τσίλλερ, σε σκηνοθεσία Θανάση Σαράντου .Ο Αποστόλης Τότσικας, η Νάνσυ Μπουκλή και Κωνσταντίνα Τακάλου ερμηνεύουν αντίστοιχα τους πρωταγωνιστικούς ρόλους του Στάνλεϊ Κοβάλσκι, της Στέλλας και της θρυλικής Μπλανς. Η ιστορία ξετυλίγεται στη Νέα Ορλεάνη, στα τέλη της δεκαετίας του 1940, στη Νέα Ορλεάνη. Η ματαίωση, η αποτυχία και ο χρόνος που περνά αδυσώπητα στοιχειώνουν το πολυδιάστατο έργο του Ουίλιαμς, που αντανακλά έναν σκληρό κόσμο ο οποίος αποβάλλει ή καταστρέφει όποιον δεν μπορεί να ενσωματωθεί. Παραστάσεις Τετάρτη και Κυριακή στις 17:30 και Πέμπτη, Σάββατο στις 20:00.  Eπιπλέον παραστάσεις: Τρίτη 21/12, Τρίτη 28/12 και Τρίτη 4/1/2022 στις 20:00.

Χριστούγεννα με θέατρο, χορό και μουσική: Πού να πάτε και τι να παρακολουθήσετε
«Τα κόκκινα φανάρια», σε σκηνοθεσία Βασίλη Μπισμπίκη, θα κάνουν πρεμιέρα την Πρωτοχρονιά
Με την πολυαναμενόμενη νέα παραγωγή «Τα κόκκινα Φανάρια» θα κάνει ποδαρικό ο Βασίλης Μπισμπίκης, το βράδυ της Πρωτοχρονιάς, στο θέατρo Cartel. Η δραματική ιστορία της γνωστής ελληνικής ταινίας του 1963 μεταφέρεται στο σήμερα και στο θεατρικό σανίδι. Η Μαντάμ Παρί και τα κορίτσια της ανοίγουν με γενναιότητα την κουρτίνα του μπαρ τους, αφηγούνται τις ιστορίες τους, χορεύουν, τραγουδούν, ερωτεύονται, ονειρεύονται, ελπίζουν, διαψεύδονται, σκιαγραφώντας έναν κόσμο ζωντανό με τρόπο ωμά ρεαλιστικό, σκληρό και την ίδια στιγμή τρυφερό κι ανθρώπινο. Σκηνοθετεί ο Βασίλης Μπισμπίκης και παίζουν οι ηθοποιποί Ερατώ Αγγουράκη, Λευτέρης Αγουρίδας, Ελεονώρα Αντωνιάδου, Μπέττυ Βακαλίδου, Δημήτρης Γαλάνης, Γιανμάζ Ερντάλ, Μάρα Ζαλώνη, Μάνος Καζαμίας, Διονύσης Κοκκοτάκης, Δημήτρης Παπάζογλου, Αγγέλα Πατσέλη, Γιώργος Σιδέρης, Τάσος Σωτηράκης, Στέλιος Τυριακίδης, Πουριά Χοσσεϊνί. Παραστάσεις θα δίνονται κάθε Σάββατο και Κυριακή.
Χριστούγεννα με θέατρο, χορό και μουσική: Πού να πάτε και τι να παρακολουθήσετε
Ο «Ντον Ζουάν» στο Θέατρο Σημείο
Το κορυφαίο και ιδιαίτερα δημοφιλές έργο του Μολιέρου «Ντον Ζουάν» μπορείτε να απολαύσετε στο Θέατρο Σημείο, μέσα από την σκηνοθετική ματιά του Αλέξανδρου Διαμαντή και με τρεις εξαιρετικούς ηθοποιούς, τον Όμηρο Πουλάκη, τη Μάνια Παπαδημητρίου και τη Δανάη Παπουτσή να ερμηνεύουν όλους τους ρόλους του κειμένου. Ο Ντον Ζουάν, μέσα από μια σειρά επεισοδίων, κωμικών και δραματικών, έρχεται αντιμέτωπος με όλες τις όψεις της ανθρώπινης ζωής, επιμένοντας με ζήλο στις απόψεις του, προκαλώντας τον έρωτα των γυναικών, την οργή των αντρών και το διαρκή σκανδαλισμό του Σγκαναρέλ, προσωποποίησης αυτού που λέμε «μέσο άνθρωπο». Παραστάσεις κάθε Πέμπτη, Παρασκευή και Σάββατο στις 20:30 και Κυριακή στις 19:30. 

ΠΑΙΔΙΚΕΣ ΠΑΡΑΣΤΑΣΕΙΣ

Χριστούγεννα με θέατρο, χορό και μουσική: Πού να πάτε και τι να παρακολουθήσετε
Σκηνή από το παιδικό μιούζικαλ «Σιωπή, ο βασιλιάς ακούει!» των Νίκου Κυπουργού και Θωμά Μοσχόπουλου
Το μιούζικαλ για παιδιά και νέους «Σιωπή, ο βασιλιάς ακούει!» των Νίκου Κυπουργού και Θωμά Μοσχόπουλου αποτελεί μια εξαρετική πρόταση της Ενναλακτικής Σκηνής της Εθνικής Λυρικής Σκηνής. Εμπνευσμένο από το παραμύθι του Χανς Κρίστιαν Άντερσεν «Τα καινούργια ρούχα του βασιλιά» και αφιερωμένο στη μνήμη του Αμερικανού πρωτοπόρου Τζον Κέιτζ, αφηγείται την ιστορία ενός ανυπόφορου βασιλιά που δεν είναι ποτέ ευχαριστημένος, όποιο κομμάτι κι αν του παρουσιάσει ο μουσικός της αυλής του. Θα το δείτε σε νέα σκηνοθεσία του Θοδωρή Αμπαζή και μέσα από τις ερμηνείες των Χάρη Ανδριανού, Βάσιας Ζαχαροπούλου και Δημήτρη Ναλμπάντη. Παραστάσεις θα δίνονται μέχρι τις 31 Δεκεμβρίου.

Χριστούγεννα με θέατρο, χορό και μουσική: Πού να πάτε και τι να παρακολουθήσετε
«Το αγόρι στο θεωρείο» φιλοξενείται στο Εθνικό Θέατρο

Το βραβευμένο μυθιστόρημα Αγγελικής Δαρλάση «Το αγόρι στο θεωρείο», που φιλοξενεί το Εθνικό Θέατρο στην κεντρική σκηνή του, είναι εμπνευσμένο από το πραγματικό συμβάν της εγκατάστασης Μικρασιατών προσφύγων στο Δημοτικό Θέατρο Αθηνών το 1922 και μιλά για την απώλεια, την προσφυγιά, την ανθρωπιά και την δύναμη της. Άνθρωποι που σώθηκαν το φοβερό βράδυ της Μικρασιατικής Καταστροφής κάνουν σπίτι τους ένα Θέατρο. Κάθε θεωρείο και μια ιστορία, κάθε θεωρείο και μια ελπίδα... Η σκηνοθεσία της Σοφίας Μαραθάκη και παίζουν οι ηθοποιοί Ελένη Βλάχου, Νάντια Κατσούρα, Στάθης Κόικας, Σοφία Μαραθάκη, Μιχαήλ Μελίσσης, Βασίλης Μηλιώνης, Αθηνά Μουστάκα, Δανάη Σαριδάκη, Θάλεια Σταματέλου, Ρούλα Τσέρνου, Γιώργος Σύρμας και Ηλέκτρα Φραγκιαδάκη Εορταστικές παραστάσεις: Σάββατο 25/12 στις 15:30, Κυριακή 26/12 στις 11:00 & 15:30, Τετάρτη 29/12 στις 16:00, Σάββατο 01/1/2022 στις 15:30, Κυριακή 2/1/2022 στις 11:00, Τετάρτη 5/1/2022 στις 16:00, Πέμπτη 6/1/2022 στις 17:00, Παρασκευή 7/1/2022 στις 17:00, Σάββατο 8/1/2022 στις 17:00, Κυριακή 9/1/2022 στις 11:00.

Χριστούγεννα με θέατρο, χορό και μουσική: Πού να πάτε και τι να παρακολουθήσετε
Ο Καραγκιόζης πάει...Μέγαρο

Ο Καραγκιόζης, ο πιο διαχρονικός και αστείος παιδικός ήρωας αφήνει τη φτωχική παράγκα του και ετοιμάζεται για μεγαλεία... Η παράσταση θεάτρου σκιών του Ηλία Καρελλά «Τα Χριστούγεννα του Καραγκιόζη στη Σκάλα του Μιλάνου» θα φιλοξενείται από τις 29 Δεκεμβρίου έως στις 6 Ιανουαρίου στο Μέγαρο Μουσικής Αθηνών και υπόσχεται στιγμές ξεγνοισιάς και άφθονου γέλιου σε μικρούς και μεγάλους.

ΧΟΡΟΣ
Χριστούγεννα με θέατρο, χορό και μουσική: Πού να πάτε και τι να παρακολουθήσετε
Μια διαφορετική, σύγχρονη εκδοχή του «Καρυοθραύστη» παρουσιάζει ο Κωνσταντίνος Ρήγος στην Εθνική Λυρική Σκηνή

Το μπαλέτο που έχει συνδεθεί με τα Χριστούγεννα όσο κανένα άλλο, ο αριστουργηματικός «Καρυοθραύστης» του Τσαϊκόφσκι δεν θα μπορούσε να λείπει από τις φετινές εορταστικές καλλιτεχνικές προτάσεις. Αυτή τη φορά θα το απολαύσουμε στην Εθνική Λυρική Σκηνή, σε μια νέα, σύγχρονη και τολμηρή χορογραφία του Κωνσταντίνου Ρήγου. Παραστάσεις στις 23, 24, 26, 29, 31 και την 1η Ιανουαρίου.

Χριστούγεννα με θέατρο, χορό και μουσική: Πού να πάτε και τι να παρακολουθήσετε
Ο ο «Εγκάρσιος Προσανατολισμός» του Δημήτρη Παπαϊωάννου στη Στέγη

Η πολυαναμενόμενη νέα παράσταση του πολυβραβευμένου Δημήτρη Παπαϊωάννου, ο «Εγκάρσιος Προσανατολισμός» που έχει ήδη λάβει διθυραμβικές κριτικές στην Ευρώπη, βρίσκεται επιτέλους στη βάση της, στην Αθήνα, και την σκηνή της Στέγης του Ιδρύματος Ωνάση. Ένα εντυπωσιακό πανόραμα εικόνων, κινήσεων, ήχων και συναισθηματημάτων που δεν πρέπει να χάσουν όσοι αγαπούν τον σύγχρονο χορό. Οι ενδιαφερόμενοι καλά θα κάνουν να σπεύσουν καθώς τα εισιτήρια έχουν γίνει ανάρπαστα.

ΜΟΥΣΙΚΗ

Χριστούγεννα με θέατρο, χορό και μουσική: Πού να πάτε και τι να παρακολουθήσετε
Η ΄Αλκηστις Πρωτοψάλτη και ο Μιχάλης Χατζιγιάννης τραγουδούν μαζί στο Christmas Theater

Αγαπημένους Έλληνες ερμηνευτές φιλοξενεί τις γιορτινές αυτές ημέρες το Christmas Theater στο Γαλάτσι. Την Δευτέρα 27 Δεκεμβρίου οι Πυξ Λαξ θα μάς θυμίσουν με τα τραγούδια τους γιατί «Οι παλιές αγάπες πάνε στον Παράδεισο», Την Τρίτη 28 Δεκεμβρίου η Άλκηστις Πρωτοψάλτη και ο Μιχάλης Χατζηγιάννης θα ενώσουν τις φωνές και τα τραγούδια τους ενώ την Πέμπτη 30 Δελεμβρίου η Μαρινέλλα και ο Μάριος Φραγκούλης θα πραγματοποιήσουν την τελευταία κοινή τους εμφάνιση. Μεγάλες φωνές, τεράστια ρεπερτόριο, αγαπημένα τραγούδια...

Χριστούγεννα με θέατρο, χορό και μουσική: Πού να πάτε και τι να παρακολουθήσετε
Η Ελεονώρα Ζουγενέλη
Από τις κορυφαίες ερμηνεύτριες της γενιάς της η Ελεονώρα Ζουγανέλη μάς προσκαλεί να περάσουμε μαζί της τις φετινές γιορτές στο «Studio Asomaton». Εκεί θα βρίσκεται, με όλη την καλή της διάθεση, για να κρατήσει συντροφιά στο κοινό της με τραγούδια από την δισκογραφία της αλλά και αγαπημένα κομμάτια από το σύνολο του ελληνικού ρεπερτορίου.

Χριστούγεννα με θέατρο, χορό και μουσική: Πού να πάτε και τι να παρακολουθήσετε
Η Νατάσα Θεοδωρίδου
Όσοι έχουν πιο λαϊκά γούστα θα πρέπει να κατευθυνθούν προς το «Παλλάς» που θα φιλοξενήσει την Νατάσα Θεοδωρίδου για έξι συνολικά εορταστικές βραδιές, στις 24, 25 και 31 Δεκεμβρίου και 1, 5 και 6 Ιανουαρίου.

Χριστούγεννα με θέατρο, χορό και μουσική: Πού να πάτε και τι να παρακολουθήσετε
Ο Σταμάτης Κραουνάκης θα κάνει ρεβεγιόν στο «Άλσος»
Όμορφη, παρεϊστικη ατμόσφαιρα με αγαπημένα τραγούδια του χθες και του σήμερα δημιουργούν ο Σταμάτης Κραουνάκης και η μουσική συντροφιά του στο «Άλσος». Θα είναι εκεί και τις παραμονές των Χριστουγέννωνξ και της Πρωτοχρονιάς με πολύ κέφι και αστείρευτξ διάθεση. Όσοι πιστοί προσέλθετε.,..

Μέτρα προστασίας 
Όλοι οι παραπάνω χώροι λειτουργούν ως Covid – free και για την είσοδο σε αυτούς απαιτείται πιστοποιητικό εμβολισμού ή πρόσφατης νόσησης. Στους θεατρικούς και συναυλιακούς χώρους είναι απαραίτητη η χρήση μάσκας ενώ τα παιδιά έως 17 ετών πρέπει να επιδείξουν αρνητικό self test 24 ωρών.
"|Κριτικη
Χρωστηρας.txt|"Χρωστηρας

Τι είναι η ζωγραφική; Μην είν’ η εικονοαφήγηση, μην είν’ το χρώμα, μην ειν’ η δήλωση, μην είν’ το κόνσεπτ; Ολα, κι αυτά κι εκείνα… Ολα χωράνε. Μια βόλτα στις αθηναϊκές γκαλερί τουλάχιστον αυτό δείχνει.

Ξεκινήσαμε από την Α-Δ, όπου η Δήμητρα Βάμιαλη παρουσιάζει την έκθεσή της «PerfectioMay Lead to Delirium». H B. είναι μια νέα καλλιτέχνις, με σπουδές σε βρετανικό κολλέγιο τέχνης (με ό,τι συνεπάγεται αυτό για τον απότοκο πνευματικό ορίζοντα), δυναμική και ενημερωμένη για τις τάσεις που «παίζουν». Εκτός από καλλιτέχνις, μάλιστα, έχει εμφανιστεί και σαν επιμελήτρια εκθέσεων. H δουλειά της που ξέραμε κινείται στο μετα-ποπ κλίμα της βρετανικής σχολής: ειρωνεία, σχόλιο, φευγαλέες έως ακατανόητες αναφορές, προσχηματική πλαστικότητα, cool ατμόσφαιρα. Στην παρούσα έκθεση δημιουργεί με δεκάδες μικρά ταμπλό ένα ζωγραφικό περιβάλλον και στη μέση της αίθουσας στήνει έναν λυόμενο οικίσκο, σαν αποθήκη εργαλείων κήπου.

Τα ζωγραφικά ταμπλώ δίνουν μια ατμόσφαιρα αφήγησης, όχι μια αφήγηση καθαυτή. Είναι κάπως πρόχειρα φτιαγμένα, σαν στιγμιότυπα, σαν ζωγραφικά snapshots από τα μίντια. Το σπιτάκι είναι άδειο, σχεδόν: περιέχει μια φωτεινή επιγραφή που γράφει «Επιστρέφω σε λιγο -Back iFive Minutes», και ένα γαϊτανάκι που σέρνεται ώς έξω, σαν ξόρκι, σαν θυμητάρι, σαν απομεινάρι βουντού. Το σύνολο είναι στημένο με φροντίδα, κάτι υποψιάζεσαι αμυδρά εδώ κι εκεί, αλλά εντέλει ούτε εννοιακά ούτε πλαστικά κατόρθωσα να προσεγγίσω το έργο – ή: το έργο να αγγίξει εμένα. Προσπάθησα να δω το μήνυμα «Επιστρέφω σε λίγο» σαν δήλωση περί έκλειψης του νοήματος ή περί ματαιότητος του σκοπού. Αυθαιρεσία μου… Μα όλο το πράγμα ζητούσε απεγνωσμένα μια ερμηνεία για να υπάρξει. Δεν είχα ερμηνεία. Εφυγα με την αίσθηση που αποκομίζει κανείς σε ανάλογες εκθέσεις υπερσύγχρονης τέχνης: Κάτι θέλει να πει, αλλά δεν φτάνει σ’ εμένα…

Επισκέφθηκα μια άλλη έκθεση, στημένη, έτοιμη, για τα (αποψινά) εγκαίνιά της. Ηταν μια έκθεση στρέιτ ζωγραφικής, της Αναστασίας Μπρισκόλα, στην γκαλερί Astra. Χαρτί και μουσαμάς, ακρυλικά, τέμπερες, αβγό, μελάνια, ακουαρέλες.

Καμία αφήγηση εδώ. Εκρήξεις χρώματος, μονόχρωμες κηλίδες, άγριες φιγούρες στοιχειώδεις, χειρονομιακά αναπτύγματα μορφών με ακρυλική πάστα. Σαν μια καινούργια τυπολογία του ψυχολογικού τεστ Rorschach. Σαν άσκηση του χεριού της ζωγράφου, που παγιώνεται εντέλει σε δραματική χειρονομία, σε αναζήτηση του πιο στοιχειώδους, του πιο μύχιου, του εμβρυακού. H φόρμα συχνά θυμίζει την παράδοση του σύγχρονου άγριου εξπρεσιονισμού, τα γκράφιτι, την καθαρή αφαίρεση, τη ζωγραφική χειρονομία. Φαίνεται η ζωγράφος που ξέρει τους προγόνους και την παράδοση, και συνάμα προκαλεί το χέρι της, να γράψει άσκεφτα, χωρίς κόνσεπτ, μόνο με όγκο και κίνηση, κηλίδες πάνω στο λευκό, σκούρα μέσα στο φως. Σε αυτή τη χειρονομία, την τόσο πηγαία και ανυπεράσπιστη, βρίσκεται ασφαλώς η περιπέτεια του μοντερνισμού, αλλά και η ρηξικέλευθη παρατήρηση του Λεονάρντο για τις κηλίδες της υγρασίας στον τοίχο, που περιέχουν όλες τις μορφές, όλα τα σχήματα, όντα φανταστικά και πραγματικά.

Η ζωγραφική της Μπρισκόλα σοκάρει αλλά και πείθει. Σοκάρει με τη διάλυση των μορφών, με την αγωνιώδη ποιητική του θραύσματος? και πείθει ακριβώς γι’ αυτό, και γιατί πίσω από το θραύσμα, πίσω από τον χρωματικό σπασμό διακρίνεις το τρεμάμενο χέρι ενσυναίσθητου, παθιασμένου καλλιτέχνη."|Κριτικη
“FOR WOMEN” Νέα εμφάνιση της Αγγελικής Τουμπανάκη στο Half Note Jazz Club.txt|"“FOR WOMEN”: Νέα εμφάνιση της Αγγελικής Τουμπανάκη στο Half Note Jazz Club

Η συναυλία που μάγεψε και συγκίνησε το κοινό, επαναλαμβάνεται την Τρίτη 12 Απριλίου.

“Η Suzanne σε παίρνει από το χέρι και σου δείχνει πού να κοιτάξεις πάνω από τις πόλεις, ανάμεσα στα σκουπίδια και στα λουλούδια υπάρχουν ήρωες, υπάρχουν παιδιά που ζητάνε την αγάπη.

Και σηκώνεις το κεφάλι στον ουρανό, στο πέταγμα του Μαύρου Κορακιού της Mitchell που αναζητάει τη φώτιση, τη μουσική σε κάθε του βουτιά στον αέρα.

Και εκεί στην μέση της νύχτας σωπαίνεις και ακούς το σπαραγμό της Llorona, που μόνο οι Σαμάνοι και τα σκυλιά που ουρλιάζουν τη νύχτα μπορούν να την ακούσουν, να τη δουν… να μεταμορφώνεται σε Φάτα Μοργκάνα και με τα χέρια της να σου χαρίζει νερό θαλασσινό για να μεταλάβεις, την ώρα που η θεία Σάρα της Simone σηκώνει με τη δύναμη της πλάτη της όλο σου τον πόνοκαι σε λυτρώνει…’’

Αφιερωμένη με αγάπη και τιμή, Άσμα Ασμάτων στη γυναίκα.

Στη γυναίκα που γελάει, που ερωτεύεται, που πονάει, που θυμάται, που μάχεται, που θρηνεί, που ονειρεύεται, που επαναστατεί και ανασταίνεται. Στη γυναίκα που αγαπά και σε σφίγγει στην αγκαλιά της, τη μάνα, την αδελφή, τη σύντροφο, την κόρη. Στη γυναίκα την άχρονη και διαχρονική.

Η World Jazz βοκαλίστρια Αγγελική Τουμπανάκη μαζί με τέσσερις αγαπημένους και εκλεκτούς μουσικούς της παραδοσιακής και τζαζ μουσικής σκηνής τον Γρηγόρη Ντάνη στην κιθάρα, Απόστολο Καλτσά στο μπάσο, Ηλία Δουμάνη στα τύμπανα και Γιώργο Μακρή στη γκάιντα, δημιουργούν μια μουσική παράσταση αφιερωμένη στη γυναίκα των τόπων και των χρόνων.

Αγγελική Τουμπανάκη 5tet – ForWomen:

Γρηγόρης Ντάνης | κιθάρα

Γιώργος Μακρής | γκάιντα, φλογέρες, καβάλ

Απόστολος Καλτσάς| μπάσο, loops

Ηλίας Δουμάνης | τύμπανα, pads, sound design

Αγγελική Τουμπανάκη | φωνή, loops, Fx

Φωτογράφιση: Νίκος Καρούζος

Ημερομηνία και ώρα: Τρίτη 12 Απριλίου 21:30

Τόπος: HALF NOTE JAZZ CLUB

Εισιτήρια: 15€ (τραπέζι) – 10 € (όρθιοι)"|Κριτικη
Stephan Micus στην «Α» - Το world music προέρχεται από μια πολύ σοβινιστική ευρωπαϊκή οπτική.txt|"Stephan Micus στην «Α» / Το world music προέρχεται από μια πολύ σοβινιστική ευρωπαϊκή οπτική

«Η σχέση μου με την Ελλάδα ήταν πολύ ισχυρή, ειδικά τις δεκαετίες του ’80 και του ’90, όταν είχα πραγματοποιήσει πολλές συναυλίες και είχα πολλούς φίλους εκεί»

Ο εξηνταεννεάχρονος πλέον Γερμανός Stephan Micus είναι ένας άκρως ιδιαίτερος μουσικός. Αφουγκράζεται τον ήχο που υπάρχει γύρω μας στη φύση, ακόμα και στο σύμπαν, και τον μετατρέπει σε μουσική. Για τον σκοπό αυτό έχει ταξιδέψει σχεδόν σε όλες τις χώρες του κόσμου για να ανακαλύψει και να μάθει να παίζει αναρίθμητα παραδοσιακά όργανα, ενώ έχει χρησιμοποιήσει ακόμα και υλικά που υπάρχουν στη φύση, όπως βότσαλα και πέτρες.

Αφορμή για τη συνομιλία μας μαζί του ήταν η τελευταία, εξαίρετη όπως πάντα, εργασία του «Winter’s End», που κυκλοφόρησε από την πλέον έγκριτη γερμανική αλλά και συνολικά ευρωπαϊκή jazz εταιρεία, την ECM, στην οποία δισκογραφεί από το 1977, καθώς συνδέεται με στενή φιλία με τον ιδρυτή και παραγωγό της, Manfred Eicher. Επεκτάθηκε όμως και στην επίδραση της πανδημίας στη δημιουργία, την τόσο προσωπική θεώρηση και προσέγγισή του στη μουσική πράξη αλλά και τη «μυστικιστική», όπως τη χαρακτηρίζει ο ίδιος, σχέση που τον συνδέει με την Ελλάδα.

Το album κυκλοφόρησε στην αρχή του καλοκαιριού του δεύτερου χρόνου της πανδημίας. Μήπως λοιπόν ο τίτλος εξέφραζε μιαν ελπίδα που είχατε τότε για το τέλος της;

Για να είμαι ειλικρινής, όταν επέλεξα τον τίτλο δεν είχα στο μυαλό μου την πανδημία. Γενικότερα, οι τίτλοι των δίσκων μου δεν αναφέρονται σε θέματα της καθημερινότητας ή της επικαιρότητας. Αν όμως στην περίπτωση του «Winter’s End» κάποιοι/ες θέλουν να κάνουν αυτό τον συσχετισμό, δεν έχω πρόβλημα.

Ανεξάρτητα από αυτό, η πανδημία επέδρασε με οποιονδήποτε τρόπο στο γράψιμο ή την ηχογράφηση του δίσκου;

Το μεγαλύτερο μέρος του δίσκου είχε ήδη ηχογραφηθεί όταν ξέσπασε η πανδημία.

Είναι γεγονός πάντως ότι η πανδημία είχε μεγάλο και κακό αντίκτυπο στους καλλιτέχνες και τους ανθρώπους του πολιτισμού. Το Ευρωκοινοβούλιο συνέστησε σε όλες τις ευρωπαϊκές κυβερνήσεις να στηρίξουν τις τέχνες και τον πολιτισμό όσο περισσότερο μπορούσαν. Τι συνέβη σχετικά με αυτό στη χώρα σας και εσείς ο ίδιος, σαν Γερμανός μουσικός, είστε ικανοποιημένος από τα μέχρι τώρα αποτελέσματα;

Οφείλω να πω ότι δέχτηκα μια πολύ γενναιόδωρη οικονομική στήριξη από τη γερμανική κυβέρνηση. Είμαι ευγνώμων γι' αυτό, διαφορετικά θα ήταν πολύ δύσκολο να επιβιώσω όλη αυτή την περίοδο.

Παρά τον τίτλο του δίσκου, υπάρχει ένα κομμάτι που είναι ύμνος στον χειμώνα και άλλο ένα επίσης το οποίο είναι ύμνος στο φθινόπωρο. Δεν είναι λίγο παράξενο αυτό, δεν εμπεριέχει κάποιο αντίφαση;

Δεν νομίζω ότι υπάρχει αντίφαση. Συνήθως αποφασίζω για τους τίτλους μετά το τέλος της ηχογράφησης και, για να είμαι ειλικρινής, δεν τους θεωρώ και τόσο σημαντικούς. Η μουσική για εμένα είναι κάτι το πολύ «αφηρημένο» και ασαφές και πάντα μού είναι πολύ δύσκολο να βάλω τίτλους σε μουσικά κομμάτια, γιατί το πιο υπέροχο πράγμα στη μουσική είναι πως είναι τόσο ανοιχτή και η φαντασία κάθε ακροατή και ακροάτριας είναι ελεύθερη να δημιουργήσει τους δικούς της συνειρμούς και συσχετισμούς γι’ αυτήν. Υπό μιαν έννοια, οι τίτλοι περιορίζουν αυτή την ελευθερία.

Αποδέχομαι όμως και το ότι για κάποιους ανθρώπους οι τίτλοι κάνουν πιο εύκολη την πρόσληψη της μουσικής. Γι’ αυτόν τον δίσκο προσπάθησα να επιλέξω τίτλους που όλοι μαζί αφηγούνται μια ιστορία. Στην περιοχή της Γερμανίας όπου μεγάλωσα δεν είναι σπάνιο το να χιονίσει ήδη από το φθινόπωρο και αυτό δεν είναι ερέθισμα μόνο για το αποδημητικά πουλιά αλλά και για τους ανθρώπους που έχουν το ένστικτο του νομάδα όπως εγώ να φύγουν για πιο ζεστούς τόπους, σε αυτή την περίπτωση την Αφρική. Στο τέλος υπάρχει ο «Ύμνος στον χειμώνα» γιατί, φυσικά, ακόμα και στην Αφρική υπάρχει ένα είδος χειμώνα..

Παρότι όμως είναι ένας δίσκος κατά κάποιο τρόπο επηρεασμένος από τον χειμώνα, για εμένα το ακρόαμά του είναι πιο «ζεστό» από προηγούμενούς σας, συμφωνείτε με αυτό;

Προφανώς ο δίσκος έχει πολλές επιρροές από την Αφρική και όχι μόνον επειδή το κύριο όργανο σε αυτόν είναι το τσικούλο, ένα είδος ξυλοφώνου από τη Μοζαμβίκη. Υπάρχουν επίσης αρκετά άλλα αφρικανικά όργανα και ίσως αυτό να προσδίδει στο ακρόαμα τη «ζεστασιά» που ανέφερες.

Φτάσατε αισίως στον εικοστό τέταρτο δίσκο σας δουλεύοντας πάντα μόνος. Η συνεργασία, ακόμα και η απλή αλληλεπίδραση με άλλους μουσικούς ως πηγή έμπνευσης, δεν σας ενδιέφερε ποτέ;

Υπάρχουν αρκετοί λόγοι για το γιατί κατά κανόνα εργάζομαι μόνος μου και πριν από όλα επειδή συμβαίνει να έχω το ταλέντο να παίζω πολλά όργανα και να μαθαίνω εύκολα να παίζω νέα. Αν, για παράδειγμα, έπαιζα μόνο φλάουτο, σίγουρα θα είχα πολύ περισσότερο την επιθυμία να παίξω μαζί με άλλους, απλά και μόνο για να διαπιστώσω πώς ακούγεται το φλάουτο μαζί με άλλα όργανα. Ένας άλλος λόγος είναι ότι για μεγάλα διαστήματα έχω ζήσει σε πολύ μακρινούς τόπους και επίσης μου αρέσει να κάνω μεγάλης διάρκειας ταξίδια σε περιοχές όπως η Αφρική και η Ασία και αυτό κάνει πολύ δύσκολο το να προγραμματιστεί και να οργανωθεί οποιαδήποτε συνεργασία. Τελευταίο αλλά όχι έσχατο, θέλω να έχω τη δυνατότητα να αφιερώνω όσο χρόνο είναι απαραίτητος στη δημιουργία της μουσικής. Μερικές φορές μπορεί να μου χρειαστούν τρεις μήνες για να δημιουργήσω ένα κομμάτι διάρκειας τεσσάρων λεπτών και δεν νομίζω ότι υπάρχουν πολλοί άλλοι μουσικοί που θα το άντεχαν αυτό.

Αισθάνεστε ότι συνεχίζετε όλες αυτές τις τοπικές μουσικές παραδόσεις ή ότι τις αξιοποιείτε για να δημιουργήσετε κάτι νέο και αναμφίβολα επίσης πρωτότυπο και απολύτως δικό σας;

Πιστεύω ότι το ένα δεν αποκλείει καθόλου το άλλο. Ας πάρουμε για παράδειγμα το τσικούλο, που προανέφερα. Με το να το παίζω, αυτόματα συνεχίζω κάπως τη μουσική παράδοση της Μοζαμβίκης. Από την άλλη όμως, παίζοντάς το με τον δικό μου τρόπο, ταυτόχρονα το βγάζω εκτός των ορίων αυτής της παράδοσης. Αντίστροφα, το παίξιμό μου μπορεί να εμπνεύσει τους μουσικούς αυτού του τόπου, καθώς ακούν νέες δυνατότητες αυτιού του οργάνου που γνωρίζουν τόσο καλά. Δεν θα είχε νόημα αν εγώ, ένας Γερμανός μουσικός, προσπαθούσα να παίξω όλα αυτά τα παραδοσιακά όργανα με τον τρόπου που παίζονται. Αυτό το αφήνω στους μουσικούς κάθε τόπου, που άλλωστε μπορούν να το κάνουν πολύ καλύτερα.

Θα λέγατε ότι ανήκετε περισσότερο στην jazz, στην world music ή και στις δύο μαζί;

Μου είναι δύσκολο να ταυτιστώ με τον όρο world music όπως χρησιμοποιείται σήμερα, γιατί νομίζω ότι προέρχεται από μια πολύ σοβινιστική ευρωπαϊκή οπτική γωνία. Ήταν πολύ διαφορετικό μερικές δεκαετίες πριν, όταν μουσικοί όπως ο Don Cherry ή οι Codona προσπάθησαν να δημιουργήσουν μια μουσική επιμειξία πολλών διαφορετικών παραδόσεων και οργάνων από πολύ απομακρυσμένες περιοχές του κόσμου, η οποία να υπερέβαινε όλους τους γνωστούς διαχωρισμούς και στιλ. Δυστυχώς, σήμερα ο όρος χρησιμοποιείται για να περιγράψει τυπικά μουσικά ιδιώματα από διάφορους τόπους, κάτι που, κατά τη γνώμη μου, στερείται νοήματος. Με αυτή τη λογική, για κάποιον μη Ευρωπαίο ο Μπαχ και ο Μπετόβεν θα ήταν επίσης world music!

Ο τρόπος που χρησιμοποιείτε τη φωνή σας είναι πραγματικά μοναδικός. Την βλέπετε ως φωνή, μια εκδοχή τραγουδιού δηλαδή, ή είναι ένας ακόμα από τους ήχους που έχετε στη διάθεσή σας;

Το ότι χρησιμοποιώ στη μουσική μου μια φανταστική «γλώσσα» που έχω επινοήσει και συνδυάζει στοιχεία από πολλές άλλες (δύο δισκογραφικές εργασίες μου έχουν ελληνικούς τίτλους, μία ιαπωνικό και έχω επίσης μελοποιήσει δύο ποιήματα γραμμένα στην αγγλική γλώσσα) πραγματικά μου επιτρέπει να αντιμετωπίζω τη φωνή μου σαν ένα ακόμα όργανο.

Τι σας κάνει να θέλετε να μάθετε ένα ακόμα όργανο, ο ήχος του μόνο ή και ο τρόπος που παίζεται, ακόμα και το πόσο εύκολο ή δύσκολο φαίνεται να είναι αυτό;

Όλα τα όργανα που παίζω τα άκουσα κάποια στιγμή για πρώτη φορά, σε μια συναυλία ή από έναν δίσκο, και με σαγήνευσε τόσο ο «απόλυτος» ήχος τους ώστε ένιωσα την επιθυμία να πάω στη χώρα από την οποία προέρχονται και να μάθω εκεί το πώς παίζονται.

Έχετε κάνει όχι έναν αλλά δύο δίσκους άμεσα επηρεασμένους από την Ελλάδα, αν όχι με τη θεματολογία τους να σχετίζεται με αυτήν. Ποια είναι λοιπόν η σχέση σας με την Ελλάδα, την ιστορία της και ακόμα περισσότερο, φυσικά, με τη μουσική παράδοσή της και ειδικά με το Άγιο Όρος;

Η σχέση μου με την Ελλάδα ήταν πολύ ισχυρή, ειδικά τις δεκαετίες του ’80 και του ’90, όταν είχα πραγματοποιήσει πολλές συναυλίες και είχα πολλούς φίλους εκεί. Στο πέρασμα του χρόνου, κάποιες από αυτές τις φιλίες έπαψαν να υφίστανται αλλά φαίνεται ότι σε πολλούς ανθρώπους στην Ελλάδα (όπως και στην Τουρκία) εξακολουθεί να αρέσει η μουσική μου. Μου φαίνεται απολύτως λογικό, γιατί και οι δύο αυτές χώρες στέκουν μεταξύ Ανατολής και Δύσης και σε μεγάλο βαθμό το ίδιο ισχύει και για τη μουσική μου. Έχω μελετήσει κάποιες από τις ελληνικές τοπικές μουσικές παραδόσεις, ειδικά της Ηπείρου.

Όσον αφορά τώρα στο Άγιο Όρος, ήρθα για πρώτη φορά στην Ελλάδα το 1972 μαζί με την τάξη μου από το σχολείο όταν, για να γιορτάσουμε τις απολυτήριες εξετάσεις μας, νοικιάσαμε ένα εγκαταλελειμμένο μοναστήρι στη Χαλκιδική. Τότε είδα για πρώτη φορά το Άγιο Όρος, από μία βάρκα, φυσικά, γιατί δεν επιτρεπόταν να μπω, αλλά αμέσως αισθάνθηκα κάτι σε αυτό τον τόπο να με ελκύει, μου φαινόταν τόσο μυστικιστικός. Αργότερα, τη δεκαετία του ’90, έγινα φίλος με έναν νεαρό μοναχό που του άρεσε η μουσική μου και με προσκάλεσε να φιλοξενηθώ στη μονή του δύο φορές. Έτσι ανέπτυξα μια πολύ ιδιαίτερη σχέση με τη φύση του Αγίου Όρους.

Έχετε ήδη αρχίσει να εργάζεστε ή έστω να προετοιμάζετε τον επόμενο δίσκο σας;

Ναι, αυτόν τον καιρό εργάζομαι γι' αυτό και ελπίζω ότι ίσως θα κυκλοφορήσει το φθινόπωρο.

Θα περιμένουμε όπως πάντα με πολύ ενδιαφέρον τα νέα... «μαγικά» αυτού του «μύστη» της μουσικής και των ήχων."|Συνεντευξη
«Γράφτηκα πολύ προκειμένου να γράψω».txt|"«Γράφτηκα πολύ προκειμένου να γράψω»

Ηταν μεσημέρι. Βρεθήκαμε στο σπίτι της. Υποβλητική ατμόσφαιρα. Καθόμουν απέναντί της και, καθώς με παρατηρούσε, προσπαθούσα να ερμηνεύσω το αινιγματικό της βλέμμα. Τοποθέτησα πάνω στο γραφείο της, όρθιες, δίπλα-δίπλα, τις πρόσφατες επανεκδόσεις των μυθιστορημάτων της Ο θάνατος ήρθε τελευταίος (2001) και Το πάθος χιλιάδες φορές (2009). Υστερα έβγαλα από το σακίδιό μου το καινούργιο της βιβλίο με τίτλο Ορατή σαν αόρατη (εκδ. Καστανιώτη, 2021) και το έβαλα εκεί που έπρεπε, παρέα με τα άλλα δύο. Οι μοβ ράχες τους, όλες μαζί, ενωμένες πια, σχημάτισαν τη διακριτική μορφή μιας κουκουβάγιας. «Αυτή είναι, αν θέλετε, η τελευταία πράξη του δράματος» είπε τότε με ένα μειδίαμα η Ζυράννα Ζατέλη και έκλεισε για μια στιγμή τα μάτια της. Εννοούσε την ολοκλήρωση της περίφημης τριλογίας της Με το παράξενο όνομα Ραμάνθις Ερέβους.

Χρειάστηκε εν τέλει δώδεκα (και όχι επτά) χρόνια προκειμένου να κλείσει έναν μυθιστορηματικό κύκλο που δεν έχει προηγούμενο στη σύγχρονη ελληνική πεζογραφία και που, κατά τα φαινόμενα, αν λάβουμε υπ’ όψιν την ιδιοσυγκρασία της, δεν θα έχει και επόμενο. Αυτή η σαγηνευτική και ιδιότυπη επικράτεια, το ζατελικό σύμπαν, η λογοτεχνία της, αποτελεί περίπτωση μοναχική και μοναδική στα γράμματά μας. Και το καινούργιο της έργο, αδιαμφισβήτητος καρπός της πεπαιδευμένης ωριμότητάς της, όχι μόνο επικυρώνει του λόγου το ασφαλές αλλά και μνημειώνει, μέσω μιας διαπεραστικής, σκιόφωτης γλώσσας, έναν κόσμο ολόκληρο, όμορφο και φοβερό, τον δικό της.

Η κορυφαία ελληνίδα συγγραφέας μίλησε στο «Βήμα» με αφορμή την κυκλοφορία του πολυαναμενόμενου μυθιστορήματός της Ορατή σαν αόρατη, όπου πρωταγωνιστεί η Λεύκα, η επί σειρά ετών βασική της ηρωίδα, εδώ συν τοις άλλοις ένα φάντασμα της γραφής, η οποία – καταπώς η ίδια ή ο αναγνώστης κρίνει – είναι και δεν είναι η Ζυράννα Ζατέλη…

Ποιο είναι το κυρίαρχο αίσθημα, κυρία Ζατέλη, τώρα που αυτό το σημαδιακό βιβλίο είναι στα χέρια των αναγνωστών σας;

«Ως έναν βαθμό, λύτρωση και δικαίωση. Εζησα τόσα χρόνια με αυτά τα πρόσωπα, τους χαρακτήρες μου, τους πήγα και τους έφερα, με πήγαν και με έφεραν, με διαμόρφωσαν και τους διαμόρφωσα. Η σχέση αυτή είναι εξόχως αμφίδρομη. Η γραφή άλλωστε για εμένα είναι μια παράλληλη ζωή μες στη ζωή μου. Από την άλλη μεριά, οφείλω να προσθέσω ότι αισθάνομαι και μια ορφάνια, το αίσθημα είναι μοιρασμένο. Σέβομαι και τις δύο εκφάνσεις του. Δεν έχω ξεμπερδέψει με το γράψιμο, δεν το νομίζω καθόλου, απλώς δεν έχω ίσως το άγχος να βγάλω το επόμενο βιβλίο. Ποτέ δεν το είχα, επί της ουσίας. Ουδέποτε με πίεσε κανείς. Ωστόσο καταλάβαινα ότι οι συνθήκες γύρω μου, κατά κάποιον τρόπο, με περίμεναν. Κάποια στιγμή, όταν για πολλοστή φορά ρωτήθηκα πότε θα έβγαινε το τελευταίο μέρος της τριλογίας, απάντησα χαριτολογώντας ότι, αν ήθελε και εφόσον δύναται, ας ερχόταν κάποιος άλλος να το αποπερατώσει».

Και προφανώς δεν εμφανίστηκε κανείς. Ωστόσο, το «Ορατή σαν αόρατη» δεν είναι ένα πολυσέλιδο μυθιστόρημα, όπως τα προηγούμενα. Τι συνέβη;

«Μαθημένη, αν θέλετε, σε μυθιστορήματα-ποταμούς, όταν ξεκίνησα αυτό το βιβλίο, το 2011, αποπειράθηκα να εισέλθω κατευθείαν στο κυρίως θέμα, να αφηγηθώ την ιστορία μιας συγγραφέως-φάντασμα, η οποία δηλαδή εργάζεται και για λογαριασμό μιας άλλης κυρίας που δεν είναι συγγραφέας. Ομως δεν μπόρεσα. Διότι αυτό αντέβαινε στην ίδια την τακτική της γραφής μου. Ξέρω ότι πάντοτε με περιμένει ο ποταμός, αλλά δεν γίνεται να μπω αμέσως σε αυτόν. Χρειάζομαι μια εσώτερη προεργασία, μια αυτο-μύηση αν προτιμάτε. Με άλλα λόγια, οι παραπόταμοι ή οι παράπλευρες ιστορίες που υπάρχουν σε όλα μου τα βιβλία, πέραν του ότι με παρασύρουν σε δημιουργικές εκτροπές, είναι, ως φαίνεται, απαραίτητες προϋποθέσεις για να προχωρήσω. Εν προκειμένω, μου πήρε τρία χρόνια για να εκκινήσω, το 2014 πια, με τις κουκουβάγιες όπως είδατε, τις οποίες και ευγνωμονώ. Ξέρετε, ποτέ δεν έγραφα εύκολα τη λογοτεχνία μου, ωστόσο έγραφα πιο πολύ. Και αίφνης διαπίστωσα ότι τα άλογά μου, που κάποτε κάλπαζαν, τώρα πηγαίναν πιο αργά, ενίοτε γονάτιζαν. Αυτό με πόνεσε στην αρχή, με τρέλανε, έλεγα «μα τι γίνεται, ως εδώ ήταν;». Oταν όμως πήρα τον χρόνο μου και κυρίως αποδέχθηκα ότι δεν ήμουν υποχρεωμένη να γράψω άλλο ένα τεράστιο μυθιστόρημα, άρχισε και η μέσα απελευθέρωση. Αποδεχόμενη ότι αυτό το βιβλίο θα είναι ολιγοσέλιδο και αποσταγματικό – μα όχι για τούτο λιγότερο πυκνό ή με λιγότερο βάθος – ένιωσα ότι ήμουν έτοιμη να συνεχίσω».

Μιλάτε για την αποδοχή των σημερινών σας δυνάμεων; Της ηλικίας σας;

«Μιλώ για την αποδοχή του χρόνου, άρα και της ηλικίας. Φτάνουμε σε ένα σημείο που δεν έχουμε τόση ενέργεια αλλά ίσως έχουμε περισσότερη, πώς να το πω, συναίσθηση, σύνεση, σοφία. Το προ-έβλεπα από νωρίς το βιβλίο αυτό, ακόμη και την έκτασή του. Το κατηύθυνα και με κατηύθυνε. Αυτή είναι η σχέση μου με το γράψιμο. Συμβιώνω κανονικά μαζί του. Ακόμη και τις ημέρες που δεν γράφω, ξέρω ότι συντελείται η δουλειά αλλού, στη σιωπή. Υπήρξαν πάντως και μέρες που φοβήθηκα μήπως δεν ξαναγράψω. «Τρεις μέρες γράφω και δεκατρείς πεθαίνω» συλλογιζόμουν. Και παράλληλα, η φωνή ενός βαθύτερου εαυτού σαν να με καθησύχαζε, να μου έλεγε «αν είσαι στα δύσκολα, είσαι σε καλό δρόμο». Αυτό, τώρα που το σκέφτομαι, συνέβαινε ανέκαθεν, οι καλύτερες σελίδες σε ό,τι έχω κάνει μέχρι σήμερα έβγαιναν μετά από φόβους ή αυτο-φοβερίσματα ότι αδυνατώ να πάω παρακάτω. Είναι μια ενδόμυχη ταραχή που με ωθεί, και στο τέλος με κάνει να γαληνεύω. Υπερβαίνω τους φόβους μου, ανθρώπινους και συγγραφικούς, όχι παρακάμπτοντάς τους, αλλά περνώντας μέσα από αυτούς, διασχίζοντάς τους. Eφτασα σχεδόν να μιλώ για δύο εαυτούς, μα έτσι έχουν τα πράγματα. Η Ζυράννα που φοβάται και η Ζατέλη που ξέρει ότι, εφόσον φοβάται, βαδίζει σωστά».

Θεωρείτε το «Ορατή σαν αόρατη» μια ευμενή πύλη εισόδου στη λογοτεχνία σας; Σκεφθείτε κάποιους που δεν έτυχε να σας διαβάσουν…

«Πιστεύω κατ’ αρχάς ότι το βιβλίο αυτό έχει την αυτονομία του. Μπορεί σίγουρα να διαβαστεί και από όσους δεν έχουν διαβάσει τα προηγούμενα. Κατά κάποιον τρόπο, είναι το τέλος μέσα στο οποίο ενυπάρχει και η αρχή. Το λογοτεχνικό μου σύμπαν, όπως εσείς το λέτε, αν έχει σχήμα, αυτό είναι οφιοειδές. Το «Ορατή σαν αόρατη» μπορούν άνετα να το προσεγγίσουν «παρθένοι» αναγνώστες, όσες και όσοι δεν έχουν συναντηθεί ξανά με κάτι δικό μου και πιστεύω ότι, αν μη τι άλλο, κάτι θα σκοτεινιάσει και κάτι θα φωτίσει μέσα τους ταυτόχρονα, ένα κάτι που ενδεχομένως θα τους παρακινήσει να εξερευνήσουν περαιτέρω τα γραπτά μου. Και για να σας απαντήσω ευθέως: το «Ορατή σαν αόρατη» είναι, την ίδια στιγμή, μια πύλη εξόδου και μια πύλη εισόδου για τους αναγνώστες».

Τι προσθέτει, επομένως, ετούτο το βιβλίο στα ήδη υπάρχοντα;

«Εξ αρχής η ενδόμυχη επιθυμία μου ήταν να φτάσω να γράψω κάποτε για την ίδια τη γραφή, χωρίς ωστόσο να κάνω μια πραγματεία πάνω σε αυτήν, αλλά μέσα από τα μυστικά μονοπάτια της μυθοπλασίας. Και είχα την υπομονή, από τα μέσα της δεκαετίας του 1990, να αναπτύξω συστηματικά μια ηρωίδα συγγραφέα και να τη φέρω εδώ που την έφερα. Από εμένα πάντως μην περιμένετε να αρχίσω τις αναλύσεις. Eχω πια, όσο κι αν ακούγεται σκανδαλώδες, μεγάλη εμπιστοσύνη στο ίδιο το υποσυνείδητο της γραφής».

Να σταθούμε όμως και στην κυρία Σιουντεβά, για την οποία η Λεύκα λειτουργεί ως συγγραφέας-φάντασμα. Τι λέτε;

«Είναι ένα τραγικό πρόσωπο αυτή η γυναίκα. Σιγά-σιγά καταλαβαίνουμε τι ακριβώς ζητάει από τη Λεύκα. Κι ενώ η Λεύκα οσμίζεται από νωρίς τι συμβαίνει, συνεχίζει γιατί κάτι την κεντρίζει σε όλο αυτό, γιατί είναι γεννημένη συγγραφέας. Για τη Λεύκα αν κάτι δεν είναι γραμμένο είναι σαν να μην έχει υπάρξει. Αυτό – ως Ζυράννα – το μοιράζομαι μαζί της. Επί δέκα χρόνια η Λεύκα – από τα 22 ως τα 33 της – εργάζεται ως συγγραφέας-φάντασμα για την κυρία Εζμίρα Σιουντεβά. Το θέμα είναι ότι, επειδή γνωρίζει τις δυνατότητες-μη δυνατότητες της άλλης, φροντίζει ώστε ό,τι γράφει για εκείνην να είναι ευπρεπές, να στέκει, αλλά για την ίδια να υστερεί, να λείπει ο κάτωθεν βασανισμός, η σερπετιά του νου… Σε μια τέτοια ισορροπία τρόμου εκινείτο η Λεύκα».

Ισορροπία τρόμου μεν, μια εσώτερη μαθητεία στη γραφή δε… Δεν είναι έτσι;

«Ναι, εννοείται, ένας διπλός ρόλος, κάτι σαν διπλή κατασκοπεία. Μην ξεχνάμε ότι η Λεύκα κάνει αυτή τη δουλειά με την απώτερη σκέψη ότι κάποτε όλο αυτό θα αποτελέσει υλικό πρώτης τάξεως για να γράψει ένα σπουδαίο μυθιστόρημα. Το παράξενο είναι ότι η Λεύκα αποφασίζει – κι αυτό το δράμα, αυτός ο παιδεμός ξεδιπλώνεται μέσα στο βιβλίο – να μη γράψει εν τέλει το εν λόγω βιβλίο, αν και η αόρατη αφηγήτρια – ποια να ‘ναι άραγε; – αφήνει καίριους υπαινιγμούς ως προς το τι διαδραματιζόταν. Με άλλα λόγια, υπερισχύει στο τέλος η επιείκεια και η συμπόνια για το άλλο πρόσωπο, την κυρία Σιουντεβά».

Είπατε πριν, κυρία Ζατέλη, ότι συμβιώνετε με τη γραφή. Δηλαδή;

«Eτσι το βιώνω, ειλικρινά, όπως σας το λέω. Αισθάνομαι να είμαι η γραφή μου, η αντανάκλασή της. Δεν ξέρω πώς πρέπει να ερμηνευτεί αυτό. Γράφομαι, θα σας πω. Και έχω γραφτεί πάρα πολύ για να γράψω, εν τέλει. Eχω τα εκατοντάδες σημειωματάριά μου, κάτι σαν αφανείς ηρωίδες για χάρη μου. Καμιά φορά σκέφτομαι ότι το καλύτερο βιβλίο μου δεν θα το διαβάσω ποτέ επειδή ακριβώς το απαύγασμα ή το πλήθος του εαυτού μου βρίσκεται διάσπαρτο μα και συγκεντρωμένο μέσα σε αυτά τα σημειωματάρια. Η γραφή είναι και δύναμη αυθύπαρκτη και ανάγκη καθημερινή, ψυχική και οργανική».

Τη γραφή σας, πώς θα την περιγράφατε;

«Θα σας το πω με ένα παράδειγμα. Να γραφτεί, λόγου χάριν, μια ερωτική ιστορία χωρίς να υπάρχει η λέξη έρωτας. Να ειπωθούν τα πράγματα που δεν φανερώνουν αμέσως τις λέξεις τους. Προτιμώ να τα αφήσω να διαφανούν, να αναδυθούν από μόνα τους, και στην ανάγκη να αποκρύψουν και κάτι. Για να ‘χει μετά δουλειά και ο αναγνώστης».

Σας απασχολεί το γεγονός ότι μεγαλώνετε;

«Βιολογικά ναι, αρκετά, θα ‘ταν ψέμα να πω όχι. Προσφάτως με ρώτησαν κάπου πόσων ετών είμαι και είπα, για να γελάσουμε, τα κιλά μου. Είναι σαφώς ολιγότερα σε αριθμό από τα έτη».

Με την ευκαιρία να επισημάνω ότι σε όλα σας τα βιβλία και ειδικότερα σε αυτό, το χιούμορ, πικρό ή ευφρόσυνο, παίζει σημαίνοντα ρόλο…

«Α, βέβαια. Και η χαρά και η αγχόνη του βίου θέλουν το χιούμορ τους. Είναι το άλας της αμφισημίας. Μην ξεχνάμε πως η ζωή ολόκληρη, η ύπαρξη, είναι μια αμφισημία. Εν πάση περιπτώσει, πλησιάζοντας προς τη δύση του βίου αντιλαμβάνεσαι καθαρότερα τι χάνεις προκειμένου να κερδίσεις κάτι ως τώρα άγνωστο από πρώτο χέρι. Μια καινούργια εμπειρία, έστω και μελαγχολική. Το βιβλίο αυτό ενδέχεται να σημαίνει μια παύση ή μια ανακωχή με τη φόρμα του μυθιστορήματος. Μπορεί να ζήσω ως τα εκατό, μπορεί και να σας χαιρετήσω σε πέντε χρόνια. Φαντάζομαι πως το «Ορατή σαν αόρατη» θα λειτουργήσει ως αφορμή και για κάτι άλλο. Μικρές αφηγήσεις; Υστερόγραφα κάποιων ιστοριών μου; Ποιος ξέρει. Μπορεί να σηματοδοτήσει και μια άλλη σχέση με την ίδια τη σιωπή πλέον. Εχει κι αυτή το βασίλειό της μέσα μου».

Είστε ευτυχής;

«Περισσότερο και από το να είμαι ευτυχής, δεν θέλω να είμαι αχάριστη. Ευχαριστώ τη ζωή που μου έδωσε αυτό το χάρισμα, την πένα, το μέσα βλέμμα πάνω στον κόσμο. Ελπίζω να το αξιοποίησα με τον καλύτερο κατ’ εμέ δυνατό τρόπο. Και δεν σας κρύβω, είναι παρηγορητικό να σκέφτομαι ότι έχω αφήσει ένα ίχνος πίσω μου, ότι δεν έζησα μάταια».

Ζυράννα Ζατέλη

Ορατή σαν αόρατη

Εκδόσεις Καστανιώτη,

2021, σελ. 370,

τιμή 16 ευρώ"|Συνεντευξη
«Δεν συζητείται θέμα που αφορά την εθνική κυριαρχία στις διερευνητικές επαφές».txt|"«Δεν συζητείται θέμα που αφορά την εθνική κυριαρχία στις διερευνητικές επαφές»

Μήνυμα προς την Αγκυρα για τη διαδικασία των διερευνητικών συνομιλιών στέλνει ο υπουργός Εξωτερικών, Νίκος Δένδιας, δύο ημέρες πριν από τη συνάντηση των διπλωματικών αποστολών Ελλάδας και Τουρκίας στην Κωνσταντινούπολη. Στη συνέντευξή του στην «Εφημερίδα των Συντακτών» τονίζει ότι «προσερχόμαστε με καλή πίστη στις διερευνητικές επαφές και ελπίζουμε ότι και η τουρκική πλευρά θα προσέλθει με αντίστοιχο πνεύμα».

Παράλληλα όμως διευκρινίζει ότι οι διερευνητικές δεν έχουν «μυθική διάσταση» και ξεκαθαρίζει προς κάθε κατεύθυνση ότι «το ζήτημα των ενδεχόμενων μελλοντικών διαπραγματεύσεων θα είναι η οριοθέτηση της Αποκλειστικής Οικονομικής Ζώνης και της υφαλοκρηπίδας στο Αιγαίο και την Ανατολική Μεσόγειο στη βάση του Διεθνούς Δικαίου και πώς μπορεί να επιτευχθεί».

Ο υπουργός αναφέρεται και στην επέκταση των χωρικών υδάτων υπογραμμίζοντας ότι ο νόμος που ψηφίστηκε για το Ιόνιο είναι «συλλογική πράξη ιστορικής σημασίας, τόσο για τον συμβολισμό της όσο και για το έμπρακτο θετικό αποτύπωμα στην κατοχύρωση των εθνικών μας δικαιωμάτων» και διαμηνύει ότι «διατηρούμε το αναφαίρετο δικαίωμα να επεκτείνουμε τα χωρικά μας ύδατα στα 12 ναυτικά μίλια, οπουδήποτε και οποτεδήποτε, όταν κριθεί σκόπιμο».

Προσερχόμαστε με καλή πίστη στις διερευνητικές επαφές. Ελπίζουμε ότι και η τουρκική πλευρά θα προσέλθει με αντίστοιχο πνεύμα.

Ο Ν. Δένδιας απαντά και στην έμμεση πρόσκληση του Μ. Τσαβούσογλου για συνάντηση, επισημαίνοντας ότι τους συνδέει μακρά φιλία, αλλά «συνάντηση θα υπάρξει όταν το επιτρέψουν οι συνθήκες και υπάρξει το κατάλληλο κλίμα που θα επιτρέψει σε μια τέτοια συνάντηση να είναι εποικοδομητική». Υπενθυμίζει δε τι έγινε μετά την τελευταία συνάντησή τους στην Μπρατισλάβα, με την έξοδο του «Ορούτς Ρέις».

Ο υπουργός Εξωτερικών μιλάει και για τις σχέσεις με τις ΗΠΑ μετά την ανάληψη της διοίκησης από την κυβέρνηση Μπάιντεν και δηλώνει ότι προσβλέπει σε συνάντηση με τον νέο επικεφαλής της αμερικανικής διπλωματίας Αντ. Μπλίνκεν.

Για το Κυπριακό τονίζει ότι το πλαίσιο επίλυσης είναι ένα και γνωστό: διζωνική, δικοινοτική ομοσπονδία.

Για το προσφυγικό επισημαίνει ότι η Τουρκία δεν εκπληρώνει ικανοποιητικά καμία από τις υποχρεώσεις που έχει αναλάβει και διαμηνύει ότι «δεν τίθεται θέμα επικαιροποίησης ή τροποποίησης της κοινής δήλωσης Ε.Ε.-Τουρκίας του Μαρτίου του 2016», προσθέτοντας ότι «μια τέτοια συζήτηση θα άνοιγε τον ασκό του Αιόλου».

• Κύριε Δένδια, η Βουλή πριν από λίγες ημέρες ψήφισε τον νόμο για την επέκταση των χωρικών υδάτων στο Ιόνιο στα 12 ναυτικά μίλια. Τι σημαίνει αυτή η πράξη και ποια θα είναι η συνέχεια;

Θεωρώ ότι ήταν μεγάλη τιμή για εμένα να εισηγηθώ στην Εθνική Αντιπροσωπεία, εξ ονόματος της κυβέρνησης Μητσοτάκη, την ψήφιση του νόμου με τον οποίο επεκτείνεται η Ελλάδα κατά τουλάχιστον 10.000 τετραγωνικά χιλιόμετρα, ενώ αν συνυπολογίσουμε και το κλείσιμο των κόλπων, τότε η επέκταση υπερβαίνει τα 13.000 τετραγωνικά χιλιόμετρα. Αλλά θα μου επιτρέψετε να υπογραμμίσω ότι η ψήφιση του εν λόγω νόμου αποτελεί συλλογική πράξη ιστορικής σημασίας. Τόσο όσον αφορά τον συμβολισμό της όσο και το έμπρακτο θετικό αποτύπωμα στην κατοχύρωση των εθνικών μας δικαιωμάτων. Τα όρια της Ελλάδας μεγαλώνουν. Και μεγαλώνουν με ειρηνικό τρόπο, σε εφαρμογή του Διεθνούς Δικαίου, με ό,τι αυτό ενέχει.

Η κυβέρνηση, όχι μόνον ανήγγειλε ότι θα επεκτείνει την αιγιαλίτιδα ζώνη, αλλά και το έπραξε. Επί δεκαετίες, η Ελλάδα δήλωνε ότι έχει το δικαίωμα αυτό και επιφυλασσόταν να το ασκήσει, αλλά μέχρι τώρα δεν το είχε υλοποιήσει. Πλέον, η επέκταση είναι γεγονός. Οπως έχω αναφέρει και στο παρελθόν, έχουμε ξεκινήσει την τεχνική επεξεργασία προκειμένου να είμαστε έτοιμοι να προχωρήσουμε στην επέκταση των χωρικών υδάτων και σε άλλες περιοχές της επικράτειας. Διατηρούμε το αναφαίρετο δικαίωμα να επεκτείνουμε τα χωρικά μας ύδατα στα 12 ναυτικά μίλια, οπουδήποτε και οποτεδήποτε, όταν κριθεί σκόπιμο.

Στο σημείο αυτό, θέλω να υπογραμμίσω τη θετική στάση της συντριπτικής πλειοψηφίας των κοινοβουλευτικών κομμάτων της αντιπολίτευσης, που υπερψήφισαν το εν λόγω νομοσχέδιο. Και το γεγονός ότι κανένας βουλευτής δεν το καταψήφισε. Δράττομαι της ευκαιρίας για να εκφράσω, για ακόμα μία φορά, τις ευχαριστίες μου προς τους συναδέλφους βουλευτές, καθώς η υιοθέτηση του νομοσχεδίου πραγματοποιήθηκε σε κλίμα εθνικής ομοψυχίας και ως επί το πλείστον αποφεύχθηκαν οι ανούσιες αντεγκλήσεις και μικροκομματικοί υπολογισμοί. Αποδεικνύοντας έμπρακτα ότι μπορεί να επιτευχθεί η εθνική ενότητα έναντι των μεγάλων προκλήσεων ασφάλειας που αντιμετωπίζει η χώρα. Οπως είπε ο πρωθυπουργός, διευρύνθηκε το πλαίσιο της εθνικής ομοψυχίας.

• Εχετε μια ασφαλή εικόνα ως προς τη διαδικασία και το πλαίσιο διεξαγωγής των διερευνητικών συνομιλιών με την Τουρκία; Μπορεί να διαρκέσουν επ’ αόριστον, όπως ο κύκλος που διακόπηκε το 2016, ή αυτή τη φορά συζητείται και χρονοδιάγραμμα; Και τι γίνεται στην περίπτωση που η τουρκική αντιπροσωπεία βάλει θέματα αποστρατιωτικοποίησης των νησιών, αλλαγής των ορίων ευθύνης έρευνας και διάσωσης στο Αιγαίο, γκρίζων ζωνών ή ό,τι άλλο κρίνει πως εξυπηρετεί τα σχέδιά της;

Εχουν περάσει σχεδόν πέντε χρόνια από τον τελευταίο γύρο των διερευνητικών επαφών, οι οποίες σταμάτησαν [με τουρκική υπαιτιότητα] τον Μάρτιο του 2016. Για τον λόγο αυτό έχουν πάρει -θα μου επιτρέψετε να χρησιμοποιήσω αυτή την έκφραση- μια «μυθική διάσταση».

Είμαι από τη φύση μου ρεαλιστής.

Θα ήθελα λοιπόν να υπογραμμίσω τι δεν είναι οι διερευνητικές: Δεν είναι διαπραγματεύσεις. Σκοπός των επαφών είναι να διερευνηθούν σημεία σύγκλισης για ενδεχόμενες μελλοντικές διαπραγματεύσεις επί ενός και μόνο ζητήματος.

Οι εν λόγω επαφές είναι, επίσης, άτυπες. Δεν τηρούνται πρακτικά και καμία πλευρά δεν αναλαμβάνει υποχρεώσεις και δεσμεύσεις.

Θέλω να είμαι ξεκάθαρος: το ζήτημα των ενδεχόμενων μελλοντικών διαπραγματεύσεων θα είναι η οριοθέτηση της Αποκλειστικής Οικονομικής Ζώνης και της υφαλοκρηπίδας στο Αιγαίο και την Ανατολική Μεσόγειο, στη βάση του Διεθνούς Δικαίου και πώς μπορεί να επιτευχθεί. Εφόσον δεν υπάρξει συμφωνία σε διαπραγματεύσεις, που τυχόν ακολουθήσουν τις διερευνητικές, οι δύο πλευρές θα πρέπει να συμφωνήσουν σε κείμενο συνυποσχετικού που θα υποβληθεί στο Διεθνές Δικαστήριο της Χάγης.

Θέλω να επισημάνω, επίσης, ότι στις διερευνητικές δεν συζητείται θέμα αποστρατιωτικοποίησης των νησιών. Δεν συζητείται θέμα που αφορά την εθνική κυριαρχία.

Εμείς προσερχόμαστε καλή τη πίστει στις επαφές αυτές. Με εποικοδομητικό πνεύμα. Και, κυρίως, δεν προκαλούμε. Δεν επιθυμούμε την κλιμάκωση. Ούτε προσπαθούμε να δυναμιτίσουμε τις διερευνητικές με τον έναν ή τον άλλον τρόπο. Αντιθέτως, ευελπιστούμε ότι οι επαφές αυτές θα οδηγήσουν σε αποκλιμάκωση. Αυτό, εξάλλου, έχει υπογραμμίσει και το Ευρωπαϊκό Συμβούλιο τον περασμένο Δεκέμβριο, όταν αναφερόταν στην «ομαλή συνέχιση» των διερευνητικών επαφών.

Ελπίζω ότι και η τουρκική πλευρά θα προσέλθει στις επαφές αυτές με αντίστοιχο πνεύμα.

Οσον αφορά το χρονοδιάγραμμα, θα ήταν σκόπιμο να διαχωρίσουμε τις διάφορες θεωρίες και εικασίες από τα στοιχεία, που είναι αδιάψευστα. Κατ’ αρχάς, μιλάμε για επανεκκίνηση των επαφών.

Τυπικά δεν έληξαν ποτέ, απλώς διακόπηκαν για ένα μεγάλο χρονικό διάστημα. Η περιοδικότητά τους δεν ήταν ποτέ δεδομένη. Στις περίπου δύο δεκαετίες που έχουν περάσει από την πρώτη συνάντηση, έγιναν 60 γύροι. Αρα κατά μέσο όρο διεξήχθησαν τρεις γύροι κάθε χρόνο. Η πραγματική εικόνα, όμως, είναι τελείως διαφορετική. Τα τελευταία πέντε χρόνια δεν υπήρξε κανένας γύρος. Μία χρονιά έγιναν πάνω από δέκα γύροι. Αλλες χρονιές, με διαφορετικές κυβερνήσεις στην Αθήνα, είχαμε μόνον έναν γύρο τον χρόνο. Αρα, δεν μπορούμε να εξαγάγουμε ασφαλείς προβλέψεις εκ των προτέρων. Το μόνο σίγουρο, το οποίο τόνισα ήδη, είναι η θετική προσέγγιση της Αθήνας, η οποία ελπίζουμε ειλικρινώς να βρει ανταπόκριση από την Αγκυρα, με μια αντιστοίχως θετική προσέγγιση.

• Πότε βλέπετε συνάντηση με τον κ. Τσαβούσογλου;

Με τον Τούρκο ομόλογό μου, ως γνωστόν, μας συνδέει μακρά φιλία από την εποχή που ήμασταν και οι δύο μέλη της Κοινοβουλευτικής Συνέλευσης του Συμβουλίου της Ευρώπης. Η πιο πρόσφατη συνάντησή μας έλαβε χώρα στην Μπρατισλάβα τον περασμένο Οκτώβριο. Τότε ο κ. Τσαβούσογλου είχε υποσχεθεί ότι η τουρκική πλευρά θα πρότεινε ημερομηνίες για τις διερευνητικές. Και αντ' αυτού έστειλε το «Ορούτς Ρέις».

Η συνέχεια είναι γνωστή. Αλλά, αυτό δεν σημαίνει ότι έχουμε κόψει τις γέφυρες επικοινωνίας. Μετά τον πρόσφατο σεισμό που έπληξε τη Σάμο και κυρίως τη Σμύρνη, του τηλεφώνησα και προσέφερα τη βοήθεια της Ελλάδας για τον απεγκλωβισμό των επιζώντων. Λίγο καιρό αργότερα, όταν μπήκα σε προληπτική καραντίνα, μου τηλεφώνησε ο κ. Τσαβούσογλου για να ενημερωθεί για την υγεία μου. Αναφορικά, πάντως, με το πότε θα υπάρξει νέα διμερής συνάντηση, η απάντηση είναι: Οταν το επιτρέψουν οι συνθήκες και υπάρξει το κατάλληλο κλίμα που θα επιτρέψει σε μια τέτοια συνάντηση να είναι εποικοδομητική.

• Στην επικαιροποίηση του προσφυγικού που αναμένεται τον Μάρτιο στη γενική συζήτηση επί των ευρω-τουρκικών σχέσεων, υπάρχουν πρόσθετες προβλέψεις για τις υποχρεώσεις της Τουρκίας να μην επαναληφθεί το φαινόμενο της εργαλειοποίησης των προσφύγων στα σύνορα με την Ελλάδα;

Θα ήθελα να διευκρινίσω αναφορικά με το ζήτημα αυτό, το οποίο παρακολουθούμε από κοινού με το αρμόδιο υπουργείο Μετανάστευσης και Ασύλου, ότι δεν τίθεται θέμα επικαιροποίησης ή τροποποίησης της κοινής δήλωσης Ε.Ε.-Τουρκίας του Μαρτίου του 2016. Μια τέτοια συζήτηση θα άνοιγε τον ασκό του Αιόλου. Η δήλωση του 2016 αναφέρει ρητά τρεις υποχρεώσεις που έχει αναλάβει η Τουρκία και τις οποίες οφείλει να εκπληρώσει: 1) να προστατεύσει τα σύνορά της προκειμένου να μειωθούν οι παράνομες μεταναστευτικές ροές, 2) να μην επιτρέψει τη δημιουργία νέων μεταναστευτικών οδών και 3) να δέχεται επιστροφές. Δυστυχώς, η Τουρκία δεν εκπληρώνει καμία από τις υποχρεώσεις αυτές ικανοποιητικά.

• Στην άλλη πλευρά της γειτονιάς μας. Τι γίνεται με την ενταξιακή διαδικασία για Αλβανία και Βόρεια Μακεδονία μετά την απειλή βέτο της βουλγαρικής κυβέρνησης για τη δεύτερη; Βλέπετε νέα πρωτοβουλία από την προεδρία της Πορτογαλίας;

Κύριε Αγρολάμπε, θα μου επιτρέψετε να κάνω μια μικρή παρατήρηση πριν απαντήσω στην ερώτησή σας. Πριν από λίγες ημέρες ήταν η τεσσαρακοστή επέτειος ενός ιστορικού γεγονότος, σίγουρα για τη μεταπολεμική Ελλάδα και θα τολμούσα να πω για την ιστορική πορεία της χώρας γενικότερα: η ένταξή μας στην τότε ΕΟΚ, η οποία έγινε χάρη στη διορατικότητα του Κωνσταντίνου Καραμανλή. Τότε, η Ελλάδα ήταν η μόνη χώρα στα Βαλκάνια που εισήλθε στον κλειστό αυτό κύκλο.

Εχουμε έπειτα από αυτό ηθική υποχρέωση να συμβάλουμε ενεργά στις προσπάθειες των χωρών των Δυτικών Βαλκανίων να ενταχθούν στην Ευρωπαϊκή Ενωση. Διότι πρώτα από όλα, αυτό είναι το συμφέρον μας. Η ένταξή τους θα εμπεδώσει την ασφάλεια, την ευημερία και τη σταθερότητα στην περιοχή. Και παράλληλα, θα αποτρέψει την εδραίωση αναθεωρητικών και εξτρεμιστικών επιρροών ή την προσπάθεια αναβίωσης αυτοκρατοριών που ανήκουν στο παρελθόν.

Για τον λόγο αυτό προσφέρουμε κάθε βοήθεια. Είμαστε εμπράκτως στο πλευρό των γειτόνων μας. Πλέον καταβάλλουμε προσπάθειες, στο πλαίσιο της Ευρωπαϊκής Ενωσης, προκειμένου να προμηθευτούν, το συντομότερο δυνατόν, εμβόλια για την αντιμετώπιση του COVID-19.

Αλλά, η ένταξή τους θα γίνει με βάση την αιρεσιμότητα και την ατομική επίδοση κάθε υποψήφιου κράτους. Υπάρχουν ορισμένα σημαντικά κριτήρια που πρέπει να εκπληρωθούν και από τις δύο χώρες. Οπως, για παράδειγμα, η εφαρμογή της Συμφωνίας των Πρεσπών. Αυτό ήταν ένα θέμα που συζήτησα εκτενώς με τον ομόλογό μου της Βόρειας Μακεδονίας κ. Οσμάνι την περασμένη εβδομάδα. Και του υπογράμμισα ότι ακόμα και αν έχει υπάρξει έργο στην κατεύθυνση της εφαρμογής της αλλαγής του ονόματος, χρειάζεται μεγαλύτερη πρόοδος, από τη μία, στην υλοποίηση και τη συνεπή χρήση του ονόματος και από την άλλη, στην εξάλειψη του «προγράμματος αρχαιοποίησης». Να προσθέσω επίσης, όσον αφορά την Αλβανία, τη θέση της χώρας μας και της Ευρωπαϊκής Ενωσης για ορθή αντιμετώπιση των ζητημάτων που αφορούν την ελληνική μειονότητα.

• Με τη νέα αμερικανική διοίκηση υπό τον Τζο Μπάιντεν εκτιμάτε ότι οι ΗΠΑ θα επιστρέψουν και θα καλύψουν το κενό που δημιουργήθηκε στην περιοχή της Μ. Ανατολής και της Μεσογείου τα τελευταία χρόνια;

Προσβλέπω σε μια συνάντηση με τον νέο Αμερικανό ομόλογό μου Αντονι Μπλίνκεν προκειμένου να συζητήσουμε τις προοπτικές εμβάθυνσης της διμερούς συνεργασίας, συμπεριλαμβανομένης της αναβάθμισης της διμερούς συμφωνίας αμυντικής συνεργασίας (MDCA), αλλά και των εξελίξεων στην ευρύτερη περιοχή. Προσβλέπουμε σε μια ενεργότερη παρουσία των ΗΠΑ στην Ανατολική Μεσόγειο και στη διεύρυνση του στρατηγικού τους αποτυπώματος στην περιοχή μας. Η μορφή και ο χρονικός ορίζοντας μιας τέτοιας παρουσίας μένει να αποσαφηνιστούν. Αυτό το οποίο προσδοκούμε, επίσης, είναι ότι η νέα κυβέρνηση των ΗΠΑ θα δώσει ιδιαίτερη έμφαση στην ανάπτυξη των διατλαντικών δεσμών και στη συνεργασία με την Ευρωπαϊκή Ενωση.

• Στο Κυπριακό είπατε ότι δεν μπορείτε να είστε αισιόδοξος εν όψει των άτυπων συνομιλιών στην πενταμερή, με την Τουρκία να δηλώνει ανοιχτά πως θέλει λύση δύο κρατών, ισότιμων και πολιτικά και κυριαρχικά. Μπορεί να γίνει συζήτηση για δύο διαμετρικά αντίθετες απόψεις;

Το πλαίσιο επίλυσης του Κυπριακού είναι ένα και γνωστό: διζωνική, δικοινοτική ομοσπονδία στη βάση των αποφάσεων του Συμβουλίου Ασφαλείας του ΟΗΕ και συμβατό με το ευρωπαϊκό κεκτημένο. Σε κάθε περίπτωση, οι άτυπες συνομιλίες σε μια πενταμερή συνάντηση που θα συγκαλέσει ο γενικός γραμματέας του ΟΗΕ δεν αποτελούν επίσημη διαπραγμάτευση."|Συνεντευξη
«Η μεγάλη παράταξη θα δημιουργηθεί μέσα στην κοινωνία».txt|"«Η μεγάλη παράταξη θα δημιουργηθεί μέσα στην κοινωνία»

● Πώς προχωράει ο προεκλογικός σας αγώνας; Ποια είναι τα μηνύματα που εισπράττετε από τους πολίτες στις περιοδείες σας;

Το μήνυμά μου, που αποτελεί μια πρόταση και επιλογή ρήξης και ελπίδας, κερδίζει έδαφος. Κάνουν λάθος όσοι υποτιμούν τους πολίτες και μεγαλύτερο λάθος όσοι δεν διαβάζουν σωστά το αποτέλεσμα των ευρωεκλογών αλλά και το κοινωνικό κλίμα που υπάρχει. Οταν καταρρέει η Νέα Δημοκρατία και τα κόμματα της αντιπολίτευσης κινούνται σε πολύ χαμηλά ποσοστά, τότε η χώρα βρίσκεται σε πολιτικό αδιέξοδο.

Οταν 3,5 εκατομμύρια πολίτες επέλεξαν την αποχή γιατί δεν είχαν τι να ψηφίσουν, όταν 7 στους 10 Ελληνες δεν έχουν εμπιστοσύνη στη Δικαιοσύνη, τότε υπάρχει ζήτημα λειτουργίας της δημοκρατίας, γεγονός που εντείνει την κρίση και το πολιτικό αδιέξοδο. Οι πολίτες απαιτούν πρωτοβουλίες, καθαρές θέσεις, αναζητούν μια μεγάλη παράταξη που θα αποτελέσει την εναλλακτική πρόταση διακυβέρνησης. Αυτό εισπράττω στην επικοινωνία μου με τους πολίτες και μάλιστα σε απόλυτο βαθμό.

Από τη στιγμή που καταρρέουν Ν.Δ. και ΣΥΡΙΖΑ, και το ΠΑΣΟΚ όχι μόνο δεν κερδίζει, αλλά χάνει και πάνω από 100.000 ψήφους, θα πρέπει να δούμε την πραγματικότητα

● Ποιος είναι ο βασικός λόγος για τον οποίο αποφασίσατε να είστε υποψήφιος πρόεδρος του ΠΑΣΟΚ και τι επιδιώκετε μέσα από την υποψηφιότητά σας;

Η λογική της περιχαράκωσης και της απουσίας πολιτικών πρωτοβουλιών δοκιμάστηκε και απέτυχε. Από τη στιγμή που καταρρέουν Ν.Δ. και ΣΥΡΙΖΑ, και το ΠΑΣΟΚ όχι μόνο δεν κερδίζει, αλλά χάνει και πάνω από 100.000 ψήφους, θα πρέπει να δούμε την πραγματικότητα. Εμένα δεν με ενδιαφέρει και δεν συμβιβάζομαι με ένα κόμμα του 13% ή του 15% που θα παλεύει για τη δεύτερη θέση. Αυτή είναι μια επιλογή και κυρίως μια λογική που διασφαλίζει τη μακροημέρευση του κ. Μητσοτάκη στην εξουσία.

Τώρα, σε ό,τι αφορά τις λογικές που δεν αποκλείουν μια συνεργασία με τη Νέα Δημοκρατία, ούτε αυτές οι κατεστημένες και συντηρητικές λογικές με εκφράζουν· είμαι σε μεγάλη απόσταση από αυτές. Η δική μου επιλογή είναι ξεκάθαρη: μιλάω για πολιτικές πρωτοβουλίες του ΠΑΣΟΚ από την επόμενη κιόλας μέρα που οδηγούν σε μια μεγάλη παράταξη εξουσίας.

● Μιλάτε ανοιχτά και επανειλημμένα για τη μεγάλη παράταξη που θα μπορέσει να αντιμετωπίσει και να κερδίσει τη Ν.Δ. και τον Κυριάκο Μητσοτάκη. Πώς θα προκύψει αυτό το σχήμα, ποια κόμματα περιλαμβάνει και ποια η υπόσταση του ΠΑΣΟΚ;

Δεν πρέπει να περιορίζεται η συζήτηση στα πρόσωπα και σε κόμματα, και μάλιστα σε μια απλουστευμένη πολιτικά λογική ότι πρόσωπα και κόμματα θα αποτελέσουν άθροισμα. Κάτι που δεν γίνεται. Η μεγάλη παράταξη δεν θα δημιουργηθεί μέσα σε κλειστά γραφεία, με συνεννοήσεις και συμφωνίες σε επίπεδο κορυφής. Αν ο κόσμος ήθελε το ΠΑΣΟΚ όπως είναι σήμερα, τον ΣΥΡΙΖΑ του κ. Κασσελάκη όπως είναι ή τα άλλα σχήματα της Αριστεράς όπως είναι, θα τα είχε ψηφίσει. Το ότι δεν το έκανε, λέει πολλά.

Υπάρχει ένα σύστημα που εκπέμπει το μήνυμα ότι μπορεί να απέτυχε ο κ. Μητσοτάκης, πρέπει, όμως, να παραμείνει και να τον ξαναψηφίσουν γιατί απέναντί του έχει κόμματα του 13% και του 15%. Οσοι θέλουν να διαιωνίζεται αυτή η κατάσταση, ας επιλέξουν να μην αλλάξει τίποτα, να μείνουν όλα όπως είναι. Η δική μου επιλογή όμως είναι μια μεγάλη παράταξη που θα χτιστεί μέσα στην κοινωνία, με πολιτικές πρωτοβουλίες του ΠΑΣΟΚ από την επόμενη μέρα. Δεν υπάρχουν μόνο τα κόμματα· υπάρχει η κοινωνία των πολιτών, οι κοινωνικοί εταίροι, οι άνθρωποι που σήμερα δεν τους δίνεται ο λόγος. Η μεγάλη παράταξη δεν αποτελεί ζήτημα συνεννόησης μεταξύ ηγεσιών, που έτσι όπως έχουν συνηθίσει να λειτουργούν είναι βέβαιο ότι θα επιλέξουν την άρνηση για να κρατήσουν την εξουσία τους σε ένα μικρομεσαίο ή μικρό κόμμα.

Πρέπει να απευθυνθούμε στη βάση, στους πολίτες που έχουν προοδευτική κατεύθυνση και στα 3,5 εκατομμύρια πολιτών που δεν ψηφίζουν εδώ και καιρό, γιατί δεν έχουν τι να ψηφίσουν. Να καταθέσουμε μια ολοκληρωμένη πρόταση αρχών και πολιτικών διακυβέρνησης για όλα. Αυτή θα τεθεί σε ανοιχτό δημόσιο διάλογο μέσα στην κοινωνία με πρωτοβουλία του ΠΑΣΟΚ, με προτάσεις κυβερνητικού προγράμματος που θα θυμίζουν ΠΑΣΟΚ. Θα την επικοινωνήσουμε, θα τη θέσουμε σε διαρκή διαβούλευση, θα αποτελέσει την πρώτη ύλη για ανοιχτές εκδηλώσεις διαλόγου, για να την πάμε στους φορείς, τους κοινωνικούς εταίρους, τους πολίτες. Και υπάρχουν δυνάμεις που θα την αγκαλιάσουν και πολίτες που θα προσπεράσουν τις ηγεσίες άλλων κομμάτων που θα επιμείνουν στην άρνηση για να διατηρήσουν την κομματική τους εξουσία.

● Στις πολιτικές σας παρεμβάσεις αφήνετε αιχμές εναντίον συνυποψηφίων σας και στο στίγμα που εκφράζουν αναφορικά με τη στάση τους απέναντι στη Ν.Δ. και τον Κυριάκο Μητσοτάκη. Θεωρείτε ότι υπάρχουν υποψήφιοι που θα έβλεπαν θετικά μια συγκυβέρνηση Ν.Δ. - ΠΑΣΟΚ και ποια η δική σας θέση στο θέμα, αν δεν υπάρχει αυτοδυναμία;

Εγώ είμαι απόλυτα ξεκάθαρος: το ΠΑΣΟΚ δεν θα γίνει δεκανίκι του κ. Μητσοτάκη. Συγκυβέρνηση με τον κ. Μητσοτάκη σημαίνει νομιμοποίηση των παραβιάσεων του κράτους δικαίου, της συγκάλυψης σκανδάλων όπως οι υποκλοπές, της αποφυγής καταλογισμού ευθυνών για την τραγωδία των Τεμπών.

Συγκυβέρνηση με τον κ. Μητσοτάκη σημαίνει νομιμοποίηση των παραβιάσεων του κράτους δικαίου, της συγκάλυψης σκανδάλων όπως οι υποκλοπές, της αποφυγής καταλογισμού ευθυνών για την τραγωδία των Τεμπών

Μπορούμε να αποδεχθούμε τη λογική καρτελοποίησης της οικονομίας, διάλυσης του ΕΣΥ, την 6ήμερη εργασία, ένα άδικο αναπτυξιακό μοντέλο και ένα εξίσου άδικο φορολογικό σύστημα; Γιατί αυτό θα σημαίνει μια συγκυβέρνηση με τον κ. Μητσοτάκη. Αντί κάποιοι να βάζουν ως θέμα στην ατζέντα της συζήτησης τι θα κάνουμε όταν η Νέα Δημοκρατία δεν θα είναι αυτοδύναμη, ας βάλουμε ως πρώτο θέμα και πρώτη προτεραιότητα τις πρωτοβουλίες για τη δημιουργία της μεγάλης παράταξης που θα κερδίσει τις εκλογές και θα είναι αυτοδύναμη.

● Ποια τα πολιτικά διδάγματα από το σκάνδαλο των υποκλοπών και την αρχειοθέτησή του από τη Δικαιοσύνη; Τι μπορεί να γίνει από εδώ και πέρα για να βγει η αλήθεια στο φως;

Μετά τις τελευταίες εξελίξεις, έκανα μια δήλωση που πιστεύω ότι τα λέει όλα: Οι υποκλοπές στο αρχείο, το κράτος δικαίου στο απόσπασμα. Η κυβέρνηση πιστεύει, κατά το κοινώς λεγόμενο, ότι «καθάρισε». Υπάρχουν, όμως, κοινοβουλευτικές διαδικασίες, υπάρχουν ενέργειες που μπορούν να γίνουν μέσω της Δικαιοσύνης (και μπορούν να αποτελέσουν πεδίο συνεργασίας του προοδευτικού χώρου) και υπάρχουν και οι ευρωπαϊκοί θεσμοί που πρέπει να ασχοληθούν με αυτές τις μεθοδεύσεις."|Συνεντευξη
«Θέμα ηγεσίας τίθεται εκ των πραγμάτων».txt|"«Θέμα ηγεσίας τίθεται εκ των πραγμάτων»

● Από την Πέμπτη το απόγευμα οι εξελίξεις στον ΣΥΡΙΖΑ-Π.Σ. είναι ραγδαίες. Ενα από τα πλέον πιστά στην ηγεσία στελέχη, ο Παύλος Πολάκης, έθεσε θέμα ηγεσίας. Οδεύουμε σε εκλογή προέδρου, τι εκτιμάτε;

Αποτελεί γεγονός ότι το κόμμα μας βρίσκεται σε μια παρατεταμένη εσωστρεφή περιδίνηση με ευθύνη της ηγεσίας. Η εισαγωγή κρίσιμων θεμάτων, χωρίς προηγούμενη συζήτηση στα συλλογικά πολιτικά όργανα που άπτονται της ίδιας της πολιτικής μας υπόστασης, το μόνο που καταφέρνει είναι η παραγωγή εσωστρέφειας.

Ο ηγέτης δεν μπορεί να κρύβεται λέγοντας δεν σηκώνω το γάντι και επιχειρώντας αποπροσανατολισμούς με βραδινές αναρτήσεις, με όρους εμμονής και στοχοποίησης στελεχών για την πολιτική τους άποψη. Ο ηγέτης οφείλει να λειτουργεί ως εγγυητής της ενότητας του κόμματος

Από την άλλη, έχουμε την τροφοδότηση της επικαιρότητας με όρους παραπολιτικής που «σκεπάζει» οποιαδήποτε προσπάθεια παραγωγής πολιτικού έργου. Σε μία συγκυρία όπου η συνεχιζόμενη ακρίβεια, το υψηλό ενεργειακό κόστος, η διάλυση του ΕΣΥ, η ιδιωτικοποίηση της Υγείας, της Παιδείας, η στεγαστική κρίση, η υπερφορολόγηση των μικρομεσαίων, τα υπερέσοδα από τον ΦΠΑ, η διάλυση κάθε έννοιας πλέγματος κοινωνικής προστασίας οδηγούν σε αδιέξοδο την κοινωνική πλειοψηφία, το κόμμα μας απασχολεί διαρκώς την επικαιρότητα για τους εντελώς λάθος λόγους.

Θέμα ηγεσίας τίθεται εκ των πραγμάτων. Το θέτει με καθαρό τρόπο ο σύντροφος Πολάκης· αλλά και ο ίδιος ο πρόεδρος θέτει για δεύτερη φορά στην προεδρία του θέμα ηγεσίας, με την ανάρτησή του-απάντηση στους 87 – αμέσως μετά τη συνεδρίαση της Πολιτικής Γραμματείας της Πέμπτης. Η πολιτική αξιοπρέπεια επιβάλλει ειλικρίνεια και θάρρος. Καθαρές κουβέντες, καθαρές λύσεις.

Ο ηγέτης δεν μπορεί να κρύβεται λέγοντας δεν σηκώνω το γάντι και επιχειρώντας αποπροσανατολισμούς με βραδινές αναρτήσεις, με όρους εμμονής και στοχοποίησης στελεχών για την πολιτική τους άποψη. Ο ηγέτης οφείλει να λειτουργεί ως εγγυητής της ενότητας του κόμματος. Οταν επιλέγει να συμπεριφέρεται απαξιωτικά και προσβλητικά απέναντι στην Κοινοβουλευτική Ομάδα, την Πολιτική Γραμματεία, την Κεντρική Επιτροπή, όσο απαξιώνει την ιστορία και διαδρομή του κόμματος τόσο θα αμφισβητείται εκ των πραγμάτων η ηγετική του επάρκεια.

● Στο δίλημμα Κασσελάκης ή Πολάκης, οι «87» πώς απαντούν; Με δικό τους υποψήφιο;

Πρόκειται για ψευτοδίλημμα. Το πραγματικό δίλημμα είναι εάν θα υπάρξει ανασύνθεση και ανασυγκρότηση της προοδευτικής παράταξης ή όχι. Η διάρρηξη των σχέσεων των δύο συντρόφων δεν απασχολεί τον προοδευτικό κόσμο της χώρας.

Αυτό που απασχολεί είναι εάν τα κόμματα του προοδευτικού τόξου συνεχίσουν την ομφαλοσκόπηση, την περιχαράκωση, εάν θα συνεχιστεί ο κατακερματισμός του προοδευτικού χώρου ή εάν θα συμβάλουν με ειλικρίνεια στην αντιμετώπιση της κοινωνικά ανάλγητης κυβερνητικής πολιτικής και στη σύνθεση μιας εναλλακτικής προοδευτικής πρότασης διεξόδου που θα διεκδικήσει τη διακυβέρνηση της χώρας.

Εάν δεν αντιμετωπιστούν τα τελευταία, τότε η διογκούμενη κοινωνική δυσαρέσκεια θα βρει διέξοδο είτε προς την Ακροδεξιά είτε σε αυθόρμητα ξεσπάσματα. Αισθάνομαι πως η κοινωνία έχει υπερβεί την αντιπολίτευση, ο κύκλος κλείνει. Λύση, η συνεργασία και η προοδευτική πολιτική πρόταση.

● Κάποιοι σύντροφοί σας υποστηρίζουν ότι η αποχώρηση από το κόμμα είναι η μόνη αξιοπρεπής διέξοδος. Εσείς τι λέτε;

Το θέμα δεν είναι η αξιοπρεπής διέξοδος ενός εκάστου από εμάς, αλλά η διέξοδος της κοινωνικής πλειοψηφίας από τα αδιέξοδα που της έχει δημιουργήσει η διακυβέρνηση Μητσοτάκη. Τη συμμετοχή μου στην πολιτική την αντιλαμβάνομαι υπό το πρίσμα της κοινωνικής χρησιμότητας, της συμβολής στην επεξεργασία λύσεων υπέρ της κοινωνικής πλειοψηφίας. Η διαμόρφωση του πολιτικού σκηνικού μετά τις τελευταίες εκλογές έχει συντελέσει σε ένα πρόβλημα το οποίο διατρέχει όχι μόνο το κόμμα μας, όχι μόνο την προοδευτική παράταξη, αλλά την κοινωνία ολόκληρη και τελικά την ίδια τη χώρα. Θα κριθούμε όλοι μας, κόμματα, συλλογικότητες και πολιτικά πρόσωπα από τη συμβολή μας στην επίλυσή του.

● Σε λίγες ημέρες, τέλος, ανοίγει η Βουλή. Ποια είναι η θέση σας για την κενή έδρα στο ψηφοδέλτιο Επικρατείας; Συμμερίζεστε την ανάγκη να μπει στο Κοινοβούλιο ο πρόεδρος του κόμματος;

Το θέμα της πλήρωσης της έδρας στο ψηφοδέλτιο Επικρατείας μετά την παραίτηση του σ. Οθωνα Ηλιόπουλου υπόκειται στα οριζόμενα από το Σύνταγμα της χώρας, τον εκλογικό νόμο, τη λειτουργία των πολιτειακών θεσμών και του κανονισμού της Βουλής. Χρειάζεται συνεπώς πολύ μεγάλη προσοχή στη διαχείριση του όλου θέματος και σε κάθε περίπτωση δεν μπορεί να μετατρέπεται σε πεδίο εσωκομματικών αντιπαραθέσεων και διευθετήσεων, όπως δυστυχώς συνέβη με την εντελώς λανθασμένη διαχείρισή του, από την αρχή μέχρι και αυτά που έχουν ακολουθήσει.

Δεν είναι θέμα «χάρης» η ορθή ερμηνεία και εφαρμογή της πολιτειακής ορθότητας. Οι Ελληνες εκλογείς του 2023 (κι όχι οι κομματικοί ψηφοφόροι του ΣΥΡΙΖΑ) έκριναν και στήριξαν τον ΣΥΡΙΖΑ και κατά συνέπεια και το ψηφοδέλτιο επικρατείας του για τη σειρά των υποψηφίων που συμπεριλήφθηκαν εκείνη τη στιγμή για τις συγκεκριμένες εκλογές. Επομένως, η σειρά αναπλήρωσης των υποψηφίων σε περίπτωση παραίτησης βουλευτή προβλέπεται τόσο από το Σύνταγμα όσο και από το Π.Δ. 26/2012 για την εκλογή βουλευτών. Κάθε άλλη ερμηνεία είναι στα πλαίσια του πιθανού επιθυμητού, αλλά όχι στα πλαίσια της νομιμότητας και του σεβασμού των νόμων."|Συνεντευξη
«Στην Πύλο υπήρξε σύγκρουση ευρωπαϊκών αξιών και πολιτικής».txt|"«Στην Πύλο υπήρξε σύγκρουση ευρωπαϊκών αξιών και πολιτικής»

● Ποιο είναι το κυρίαρχο αίτημα που φτάνει στα χέρια σας ως Ευρωπαίας Διαμεσολαβήτριας;

Η πρόσβαση σε έγγραφα! Ευρωπαίοι πολίτες έρχονται σε εμάς μόνο όταν έχουν προσπαθήσει να έχουν πρόσβαση μέσω κάποιου θεσμικού οργάνου, όπως η Κομισιόν ή το Κοινοβούλιο. Εφόσον το αίτημά τους έχει απορριφθεί, κάνουν επανεξέταση. Κι αν και αυτή απορριφθεί, τελικά έρχονται σε εμάς. Συντάξαμε μια μεγάλη έκθεση σχετικά με την τακτική παραβίαση των χρονοδιαγραμμάτων από την Επιτροπή σε σχέση με τις αιτήσεις επανεξέτασης. Διαπιστώσαμε ότι σε πάνω από το 80% των περιπτώσεων τα είχαν παραβιάσει! Επίσης, κάναμε μια έρευνα για την πρόσβαση σε νομοθετικά έγγραφα, τα οποία προφανώς τα χρησιμοποιούν τα θεσμικά όργανα για τη διαδικασία θέσπισης κανονισμών.

Εχουμε περιπτώσεις που είναι ανεξήγητο για εμάς γιατί έγγραφα της Κομισιόν δεν έχουν δοθεί στη δημοσιότητα. Και αυτό είναι τόσο απογοητευτικό όσο και ανησυχητικό, διότι η Επιτροπή είναι ο θεματοφύλακας των συνθηκών και του κράτους Δικαίου. Αν κάποια από αυτά τα πράγματα συνέβαιναν σε άλλες χώρες, θα κουνούσαν το δάχτυλό τους στις κυβερνήσεις τους

Πρέπει να έχει κανείς έναν πολύ πολύ σοβαρό λόγο για να μη δημοσιεύσει έγγραφο που αφορά τη νομοθετική διαδικασία. Το σκεπτικό πίσω από αυτό είναι ότι οι πολίτες έχουν δικαίωμα να βλέπουν τι συμβαίνει και να βλέπουν τη διαδικασία. Και αν συζητούνται κανονισμοί, πρέπει να γνωρίζουν ποια είναι η σκέψη, ώστε αν επιλέξουν να παρέμβουν σε σχέση με αυτό ή να προσπαθήσουν να το επηρεάσουν, να μπορούν να το κάνουν.

Αλλά αυτό που διαπιστώνουμε είναι ότι υπάρχει απροθυμία να γίνουν δεκτές ορισμένες από τις συστάσεις μας, όμως σε περιπτώσεις διαπιστώνουμε ότι τα θεσμικά όργανα δεν ακολουθούν το Ευρωπαϊκό Δίκαιο. Αυτή τη στιγμή έχουμε μερικές περιπτώσεις όπου είναι ανεξήγητο για εμάς γιατί τα έγγραφα δεν έχουν δοθεί στη δημοσιότητα. Και, ξέρετε, αυτό είναι τόσο απογοητευτικό όσο και ανησυχητικό, διότι η Επιτροπή είναι ο θεματοφύλακας των συνθηκών και του κράτους Δικαίου. Και αν κάποια από αυτά τα πράγματα συνέβαιναν σε άλλες χώρες, θα κουνούσαν το δάχτυλό τους σε συγκεκριμένες κυβερνήσεις ή σε ηγέτες που θα το έκαναν αυτό.

● Εχετε κάνει όμως και μια μεγάλη έρευνα για το ναυάγιο ανοιχτά της Πύλου. Εχει αλλάξει τίποτα από τότε;

Πράγματι κάναμε μια μεγάλη έρευνα για το ναυάγιο του Adrianna τον περασμένο Ιούνιο. 600 και πλέον μετανάστες πνίγηκαν. Και αυτό που εξετάσαμε, επειδή προφανώς δεν έχουμε το δικαίωμα να εξετάζουμε τι κάνουν τα κράτη-μέλη, εξετάσαμε τι έκανε η Frontex. Τι υποτίθεται ότι έπρεπε να κάνει; Τι έκανε και τι θα μπορούσε να κάνει στο μέλλον; Και διαπιστώσαμε ότι υπάρχει ένα κενό σε σχέση με την προληπτική έρευνα και διάσωση.

Με άλλα λόγια, από τη στιγμή που κάποια αρχή, στην προκειμένη περίπτωση, οι ελληνικές αρχές αναλαμβάνουν την αποστολή, ας πούμε, τότε όλοι οι άλλοι πρέπει να ακολουθούν τις οδηγίες τους. Και έτσι η Frontex δεν ήταν νομικά σε θέση να επιστρέψει ή να παρακολουθήσει ενώ οι Ελληνες ήταν επικεφαλής. Μπορούν να προσπαθήσουν να επικοινωνήσουν με τις ελληνικές αρχές και τέσσερις φορές οι ελληνικές αρχές δεν ανταποκρίθηκαν. Νομικά, η Frontex ενήργησε στο πλαίσιο του νόμου. Υπάρχει ένα θέμα γύρω από την έκδοση σήματος κινδύνου (mayday). Είχαν την αυτονομία να εκδώσουν σήμα mayday. Επέλεξαν να μην το κάνουν με το σκεπτικό ότι οι άνθρωποι στο πλοίο δεν διέτρεχαν άμεσο κίνδυνο. Τεχνικά, αυτό είναι σωστό, αφού το πλοίο εξακολουθούσε να επιπλέει για αρκετές ώρες πριν ανατραπεί.

Ομως την ίδια στιγμή, ήξεραν ότι το πλοίο ήταν υπερπλήρες. Υπάρχει ένα 10λεπτο βίντεο και ήξεραν ότι οι άνθρωποι δεν είχαν σωσίβια, ότι υπήρχαν παιδιά και επίσης ότι άνθρωποι είχαν πεθάνει. Τα γνώριζαν όλα αυτά. Τους ζητήσαμε λοιπόν να εξετάσουν τα πρωτόκολλά τους. Δεν είμαι σίγουρη ότι κάτι έχει αλλάξει. Αλλά το πιο κρίσιμο πράγμα, υποθέτω, ήταν ότι κάναμε μια άσκηση χαρτογράφησης. Δηλαδή, έχουμε μια τέτοια κατάσταση όπως αυτό το υπερπλήρες πλοίο, ποιος είναι υπεύθυνος; Πώς μπορούν να διασωθούν αν αυτό είναι απαραίτητο και όλα αυτά; Και βασικά είπαμε ότι υπήρχε κενό. Ουσιαστικά είπαμε στους θεσμούς, αν θέλετε να το διορθώσετε, είναι στο χέρι σας.

● Εχετε λάβει απαντήσεις;

Περιμένουμε απαντήσεις, από το συμβούλιο συγκεκριμένα. Η Επιτροπή έχει απαντήσει, αλλά δεν νομίζω ότι είμαστε σε θέση να τη δημοσιεύσουμε ακόμη. Αυτή ακριβώς είναι η σύγκρουση μεταξύ των ευρωπαϊκών αξιών και της προσήλωσης στα θεμελιώδη δικαιώματα από τη μία και της πολιτικής από την άλλη. Επειδή ξέρουμε πώς εξελίσσεται η μετανάστευση και σε τόσο πολλές χώρες - το βλέπουμε στη Γερμανία, το έχουμε δει στη χώρα μου την Ιρλανδία, όπου τώρα και εκεί ομάδες της Δεξιάς διαμαρτύρονταν κατά των μεταναστών. Οι περισσότερες χώρες δεν είναι απρόσβλητες από αυτό. Και, ξέρετε, είναι θεσμοί και κυβερνήσεις που πρέπει να το αντιμετωπίσουν.

● Είστε έντεκα χρόνια σε αυτή τη θέση. Εχουν αλλάξει τα αιτήματα των πολιτών σε αυτά τα χρόνια; Για παράδειγμα, στην Ελλάδα είχαμε αρχικά την οικονομική κρίση, μετά είδαμε την έκθεση του Ευρωκοινοβουλίου για το κράτος Δικαίου στην Ελλάδα, το σκάνδαλο των υποκλοπών, το δυστύχημα στα Τέμπη. Εχετε τέτοια αιτήματα;

Οι καταγγελίες που έρχονται εξαρτώνται σε μεγάλο βαθμό από το τι συμβαίνει. Θυμάμαι, όταν ήρθα εδώ για πρώτη φορά, η οικονομική κρίση παρατεινόταν. Θέλω να πω, λαμβάναμε πολλά παράπονα από ανθρώπους από την Ελλάδα, την Κύπρο, τη Μάλτα ή ακόμη και την Ιρλανδία, οι οποίοι επηρεάστηκαν σημαντικά από το καθεστώς που εφαρμόστηκε από ό,τι συνέβη. Μετά ήρθε η τρόικα και έγιναν τεράστιες περικοπές στις δημόσιες υπηρεσίες και όλα αυτά.

Στη συνέχεια, η πανδημία Covid, οι περιορισμοί που τέθηκαν στους ανθρώπους για την πρόσβαση στο εμβόλιο. Μετά, ύστερα από την έναρξη του πολέμου Ρωσίας-Ουκρανίας, λαμβάναμε καταγγελίες σε σχέση με τις κυρώσεις, σε σχέση με τις αμυντικές προμήθειες, σε σχέση με όλα τα είδη των πραγμάτων. Για την Ελλάδα, πολλά παράπονα αφορούν τη μετανάστευση, την κατάσταση στα κέντρα κράτησης, τις συνθήκες ασύλου και τα συστήματα επιτήρησης και ασφάλειας και τον εξοπλισμό σε κέντρα μεταναστών. Οπότε, ναι, τα πράγματα αλλάζουν ανάλογα με το πνεύμα της εποχής, αλλά και επειδή άλλαξε ο τρόπος με τον οποίο προσπαθήσαμε να δώσουμε μεγαλύτερη προσοχή στον θεσμό και σε αυτό που κάνουμε.

● Ποια είναι η συνολική σας άποψη σχετικά με το πώς η Ούρσουλα φον ντερ Λάιεν αντιμετωπίζει τα θέματα διαφάνειας, λογοδοσίας αλλά και πώς ασκεί την εξουσία. Κι επειδή μόλις εξελέγη για δεύτερη θητεία, ποιος είναι ο απολογισμός σας;

Εχω μιλήσει για την αίσθηση που έχω ότι υπάρχει πολύ περισσότερος έλεγχος στην κορυφή. Δεν νομίζω ότι είναι οι υπηρεσίες που λαμβάνουν αποφάσεις, σίγουρα όχι τις ευαίσθητες. Νομίζω ότι αυτές λαμβάνονται από τα διάφορα γραφεία (σ.σ. επιτρόπων), συμπεριλαμβανομένου και εκείνου της ίδιας της προέδρου. Με τον Γιούνκερ, είχαμε μια πολιτική Κομισιόν, παρ’ όλο που συνολικά η Επιτροπή δεν είναι πολιτική αυτή καθαυτή. Και στη συνέχεια, με την πρώτη θητεία της Φον ντερ Λάιεν είχαμε τη γεωπολιτική επιτροπή. Τώρα δεν ξέρω αν έχει όνομα, αλλά θα μπορούσε να ονομαστεί επιτροπή Αμυνας. Ενα από τα πράγματα που μας απασχολούν είναι το κατά πόσον οι μηχανισμοί λογοδοσίας θα μπορέσουν να συμβαδίσουν με τον τρόπο με τον οποίο η ισχύς και η εμβέλεια της Επιτροπής ειδικότερα εξελίσσεται.

Με τον Γιούνκερ είχαμε μια πολιτική Κομισιόν. Με την πρώτη θητεία της Φον ντερ Λάιεν είχαμε μια γεωπολιτική επιτροπή. Τώρα δεν ξέρω αν έχει όνομα, αλλά θα μπορούσε να ονομαστεί επιτροπή Αμυνας

Οι διεθνείς σχέσεις έχουν γίνει πολύ μεγαλύτερη υπόθεση, είτε με την Ουκρανία είτε με τη Γάζα και ούτω καθεξής. Επίσης, η άμυνα έχει γίνει πολύ μεγαλύτερη υπόθεση για τους ίδιους λόγους. Ενώ λοιπόν η Επιτροπή της Ε.Ε. πρέπει να επεκτείνει την εμβέλειά της και να ασχοληθεί με θέματα που ούτε καν ονειρευόταν ότι θα μπορούσε να ασχοληθεί πριν από 10 ή 20 χρόνια, θα πρέπει να μπορέσει να συμβαδίσει με το κομμάτι της λογοδοσίας Γιατί όταν η Επιτροπή λέει σε σχέση με κάποιους από αυτούς τους τομείς ότι το κοινό δεν μπορεί να έχει πρόσβαση στα έγγραφα, αυτό είναι το ανησυχητικό.

Ακόμα και στην υπόθεση με την ανταλλαγή SMS (σ.σ. μεταξύ της Ούρσουλα φον ντερ Λάιεν και του διευθύνοντος συμβούλου της Pfizer Αλμπερτ Μπουρλά), μπορεί να βρει μια λύση τελικά όταν το Ευρωπαϊκό Δικαστήριο ασχοληθεί με αυτήν, μετά τη δράση που ανέλαβαν οι New York Times. Αλλά είναι η συγκεκριμένη εφημερίδα, που έχει τα μέσα. Τι γίνεται με τα πιο μικρά ΜΜΕ, με τους απλούς, μεμονωμένους πολίτες;

● Τελικά, φεύγετε πιο αισιόδοξη ή πιο απαισιόδοξη από όταν αναλάβατε τη θέση της Ευρωπαίας Διαμεσολαβήτριας;

Εχω πέντε παιδιά και τώρα ένα εγγόνι. Οπότε είναι καθήκον μου να είμαι αισιόδοξη. Βλέπω τι γίνεται στον κόσμο, στον Λίβανο τώρα, στη Γάζα, τι θα γίνει στις αμερικανικές εκλογές. Ομως έχω εκτιμήσει πολύ τα ευρωπαϊκά θεσμικά όργανα και το έργο που επιτελούν. Κάνουν απίστευτη δουλειά, πολλά από τα οποία δεν γίνονται αντιληπτά. Κι επίσης, ξέρετε, η ένταξη της Ιρλανδίας στην Ε.Ε. επέτρεψε τον δημόσιο βίο μου, που σίγουρα δεν ήταν η δική μου εθνική κυβέρνηση που επρόκειτο να το κάνει αυτό. Οχι, είπαν ότι με ήθελαν στην κουζίνα και χωρίς κανένα απολύτως δικαίωμα. Και ήταν η Ε.Ε. και η Κομισιόν, οι απρόσωποι γραφειοκράτες που ανάγκασαν την κυβέρνηση να λάβει τα μέτρα ισότητας που επέτρεψαν στις γυναίκες της γενιάς μου να έχουν τη ζωή που κάποιες από εμάς είχαν και έχουν τη δυνατότητα και την τύχη να έχουν. Την ίδια στιγμή όμως, πιστεύω πως πρέπει πάντα να έχουμε στον νου μας ότι η Ε.Ε. πρέπει να είναι υπέρμαχος αξιών. Δεν πρέπει ποτέ να το ξεχνάμε αυτό."|Συνεντευξη
Όλα όσα δεν γνωρίζουμε για τη σημερινή Τουρκία.txt|"Όλα όσα δεν γνωρίζουμε για τη σημερινή Τουρκία

Η περιοχή Κασίμπασα είναι μια εργατική συνοικία της Κωνσταντινούπολης. Στους μαχαλάδες αυτής της γειτονιάς γεννήθηκε και μεγάλωσε ο Τούρκος Πρόεδρος Ταγίπ Ερντογάν. Έπαιζε ποδόσφαιρο σε αλάνες, πήγε σε θρησκευτικό σχολείο, ενώ στους δρόμους αυτής της συνοικίας πουλούσε λεμονάδες και κουλούρια για να ενισχύσει το οικογενειακό εισόδημα.

Κανείς τότε δεν προέβλεπε ότι αυτό το παιδί θα εξελισσόταν στον νέο Σουλτάνο που έχει ως απώτερο στόχο την παλινόρθωση της Οθωμανικής Αυτοκρατορίας. Στη διάρκεια των ετών της διακυβέρνησής του, οι μεταμορφώσεις του είναι αναρίθμητες. Σταδιακά και με στρατηγικά βήματα προσπαθεί να κάνει πράξη την αποκατάσταση της παλιάς ισλαμικής αυτοκρατορικής κληρονομιάς.

Πολλοί αναλυτές δηλώνουν ότι η Τουρκία του Ερντογάν βρίσκεται κυρίως σε πόλεμο με τον εαυτό της. Προκειμένου να κατανοήσουμε το περιεχόμενο της ερντογανικής Τουρκίας ζητήσαμε τη βοήθεια του διδάκτορα Ανθρωπολογίας στο Πρίνστον, Νίκου Μιχαηλίδη, ο οποίος έχει διεξαγάγει επιτόπια έρευνα στην Τουρκία και φωτίζει πτυχές της χώρας που δεν είναι ευρέως γνωστές.

Πρέπει να τονίσουμε ότι τέτοιες διώξεις και παραβιάσεις ανθρωπίνων δικαιωμάτων, όπως αυτές που συμβαίνουν στην Τουρκία σήμερα, δεν έγιναν ούτε επί δικτατορίας του στρατηγού Εβρέν τη δεκαετία του 1980. Η ηγεσία και χιλιάδες στελέχη της αντισυστημικής αντιπολίτευσης του φιλελεύθερου και φιλοκουρδικού κοινοβουλευτικού Δημοκρατικού Κόμματος των Λαών (HDP) είναι στη φυλακή.

— Ποια είναι η κατάσταση που επικρατεί σήμερα μέσα στην Τουρκία;

Αυτήν τη στιγμή η γειτονική χώρα βιώνει ένα τρομερό παράδοξο. Υπάρχει ένα καθεστώς το οποίο εφαρμόζει δικτατορικού τύπου πολιτικές στο όνομα της υπεράσπισης της δημοκρατίας. Πρόκειται για ιστορική ειρωνεία που δεν νομίζω να έχουμε συναντήσει αλλού.

Το καθεστώς, προσπαθώντας να αποκτήσει ερείσματα στη Δύση και να νομιμοποιηθεί, προπαγανδίζει τον εαυτό του ως προστάτη της δημοκρατίας, ενώ κυβερνά δικτατορικά. Και βέβαια δεν πείθει κανέναν εξειδικευμένο αναλυτή και βαθύ γνώστη της εσωτερικής κατάστασης της χώρας αλλά ούτε και τους μηχανισμούς της Ε.Ε.

Εδώ και περίπου δύο χρόνια το καθεστώς Ερντογάν έχει κηρύξει τη χώρα σε κατάσταση έκτακτης ανάγκης, αναστέλλοντας την εφαρμογή του ούτως ή άλλως αντιδημοκρατικού τουρκικού Συντάγματος. Έτσι, προβαίνει σε εκτεταμένες διώξεις κατά πολιτικών αντιπάλων και οργανώσεων.

Η παραμονή του καθεστώτος και του ίδιου του Ερντογάν στην εξουσία αυτήν τη στιγμή δεν στηρίζεται στην πειθώ και στην πολιτική νομιμοποίηση αλλά στην άσκηση μαζικής βίας και καταστολής.

Επιπλέον, τα κεντρικά ΜΜΕ, που έχουν τεράστια επιρροή, βρίσκονται σχεδόν ολοκληρωτικά στα χέρια του καθεστώτος Ερντογάν και αναπαράγουν την προπαγάνδα του.

Πρέπει να τονίσουμε ότι τέτοιες διώξεις και παραβιάσεις ανθρωπίνων δικαιωμάτων, όπως αυτές που συμβαίνουν στην Τουρκία σήμερα, δεν έγιναν ούτε επί δικτατορίας του στρατηγού Εβρέν τη δεκαετία του 1980. Η ηγεσία και χιλιάδες στελέχη της αντισυστημικής αντιπολίτευσης του φιλελεύθερου και φιλοκουρδικού κοινοβουλευτικού Δημοκρατικού Κόμματος των Λαών (HDP) είναι στη φυλακή.

Κουρδικές πόλεις στα νοτιοανατολικά έχουν ισοπεδωθεί τους τελευταίους μήνες από τις συγκρούσεις, ενώ περισσότεροι νέοι Κούρδοι ριζοσπαστικοποιούνται και συστρατεύονται στο ένοπλο ΡΚΚ.

Ο τουρκικός στρατός, από την άλλη, δεν έχει συνέλθει από το σοκ που υπέστη λόγω της περίεργης απόπειρας πραξικοπήματος το 2016. Οι διώξεις στο εσωτερικό του συνεχίζονται και τα κενά στην ιεραρχία είναι έντονα και ορατά. Η γραφειοκρατία της χώρας είναι άνω-κάτω. Μετά τις μαζικές εκδιώξεις γίνονται εξίσου μαζικές προσλήψεις από προσκείμενες στον Ερντογάν ισλαμικές οργανώσεις.

Οι αντιδυτικοί παλαιοκεμαλιστές έχουν συνάψει συμμαχία με το εθνικιστικό Ισλάμ του Ταγίπ Ερντογάν και επανέρχονται σε θέσεις-κλειδιά στον κρατικό μηχανισμό. Άλλωστε δεν είναι η πρώτη φορά που βλέπουμε τέτοιες φαινομενικά περίεργες συμμαχίες.

Να μην ξεχνάμε ότι στη διάρκεια του Ψυχρού Πολέμου ο κεμαλικός τουρκικός στρατός χρησιμοποίησε το Ισλάμ ως ανάχωμα στην ιδεολογική επιρροή του μαρξισμού στην κοινωνία της Τουρκίας και στην απειλή σοβιετικής διείσδυσης και επιρροής στη χώρα.

Επίσης, το Ισλάμ χρησιμοποιήθηκε από το τουρκικό κράτος και ως ιδεολογικό εργαλείο καταπολέμησης των εθνοτικών μειονοτικών κινημάτων και ενσωμάτωσής τους. Τα περισσότερα τζαμιά στη γειτονική χώρα χτίστηκαν επί δικτατορίας του στρατηγούν Εβρέν το 1980, όταν το κουρδικό κίνημα άρχισε να κάνει πιο έντονη την παρουσία και τη δράση του.

Στην πολιτική σκηνή της Τουρκίας αυτήν τη στιγμή κυριαρχεί ό,τι πιο ακραίο και αυταρχικό διαθέτει η χώρα, ένα μείγμα κεμαλιστών εθνικιστών με ισλαμιστές εθνικιστές και μέλη της ναζιστικού τύπου ακροδεξιάς του Ντεβλέτ Μπαχτσελί.

Η κατάσταση θυμίζει έντονα τις αρχές του 20ού αιώνα και το γνωστό κομιτάτο Ένωση και Πρόοδος των Νεότουρκων, το οποίο διέπραξε το έγκλημα της γενοκτονίας εναντίον των Αρμενίων και των άλλων χριστιανικών πληθυσμών της Μικράς Ασίας.

Σήμερα, αυτό το κρατικό και κοινωνικοπολιτικό μπλοκ εξουσίας έχει ξεκινήσει ολοκληρωτικό πόλεμο όχι μόνο εναντίον των φιλελεύθερων δυνάμεων της χώρας (Κούρδων και Τούρκων) αλλά και εναντίον μιας πτέρυγας του ισλαμικού κινήματος, αυτής που ηγείται ο εξόριστος στις ΗΠΑ Φετουλάχ Γκιουλέν.

Επίσης, το ισλαμικό κίνημα στην Τουρκία δεν είναι ενιαίο και συμπαγές αλλά αποτελείται από διαφορετικές πτέρυγες και τάσεις που άλλοτε μπορεί να συνεργάζονται και άλλοτε να ανταγωνίζονται η μία την άλλη. Η πτέρυγα του Φετουλάχ Γκιουλέν είναι ίσως από τις πιο μετριοπαθείς και φιλοδυτικές. Αυτή η εκδοχή του πολιτικού Ισλάμ διώκεται στην Τουρκία σήμερα.

— Μπορούμε δηλαδή να μιλήσουμε για ένα ξεκαθάρισμα λογαριασμών;

Φυσικά, όχι μόνο στον τομέα της γραφειοκρατίας αλλά και στους θεσμούς γενικότερα. Το κράτος φαίνεται πως αλλάζει ξανά χέρια. Γίνεται ένα format στους κρατικούς θεσμούς πολύ ακαριαίο και βίαιο.

Οι κεμαλιστές παίρνουν τη ρεβάνς από το κίνημα Γκιουλέν, το οποίο στο παρελθόν είχε βοηθήσει τον Ερντογάν να ξηλώσει τμήματα του κεμαλικού βαθέος κράτους και να αλλάξει τη φυσιογνωμία της κρατικής γραφειοκρατίας και σε κάποιον βαθμό του στρατού. Αυτό έχει πλέον ανατραπεί.

Οι παραδοσιακοί κεμαλιστές, σε συνεργασία με την εθνικιστική πτέρυγα του ερντογανικού πολιτικού Ισλάμ, εκκαθαρίζουν τα γκιουλενικά δίκτυα από τη γραφειοκρατία, την οικονομία και την κοινωνία, ενώ επιπλέον μπλοκάρουν κάθε εκσυγχρονιστικό αίτημα της κοινωνίας και υπονομεύουν κάθε προοπτική ειρηνικής επίλυσης του κουρδικού προβλήματος.

Αυτή η «νέα» μιλιταριστική και σοβινιστική συμμαχία αποτελεί σοβαρή τροχοπέδη στον ουσιαστικό εκδημοκρατισμό της χώρας αλλά και απειλή για την ειρήνη και την σταθερότητα στην ευρύτερη περιοχή.

Μέσα σε όλα αυτά, η βουτιά της τουρκικής λίρας είναι πρωτοφανής, ενώ και άλλες εξελίξεις στην οικονομία δεν αφήνουν περιθώρια αισιοδοξίας. Και βέβαια οι τιμές των καυσίμων συνεχίζουν την ανοδική τους πορεία, στριμώχνοντας πολίτες και εταιρείες. Η τουρκική οικονομία έχει σοβαρότατα προβλήματα.

Μετά από μια δεκαετία περιορισμένης, ελεγχόμενης φιλελευθεροποίησης και προσπάθειας επίλυσης του κουρδικού μέσω διαλόγου, κατά κάποιον τρόπο η Τουρκία επιστρέφει στις εργοστασιακές της ρυθμίσεις, δηλαδή στις αυταρχικές κεμαλικές πρακτικές της βίαιης καταστολής και του πολέμου.

Αυτά δεν είναι καθόλου καλά νέα. Η κατάσταση αυτή θα οδηγήσει σε αύξηση της βίας στο εσωτερικό και περαιτέρω αποσταθεροποίηση. Ο κεμαλισμός, και πρέπει να τονιστεί αυτό, δεν είναι δημοκρατική ιδεολογία και η επιστροφή σε αυτόν δεν αποτελεί λύση για την κοινωνία της Τουρκίας.

Είναι χαρακτηριστικό ότι πολλοί παραδοσιακοί κεμαλιστές ακόμα και σήμερα ονομάζουν τα στρατιωτικά πραξικοπήματα στη χώρα τους επαναστάσεις. Κάτι μας θυμίζει αυτό...

Η κοινωνία είναι εγκλωβισμένη μεταξύ της Σκύλλας του πολιτικού Ισλάμ και της Χάρυβδης του κεμαλισμού. Δυστυχώς για τη χώρα και για την ευρύτερη περιοχή, οι δυνάμεις στην Τουρκία που επιθυμούν αληθινό, σε βάθος εκδημοκρατισμό, φιλελευθεροποίηση και ειρήνη τελούν υπό διωγμό. Βρίσκονται στη φυλακή, στην εξορία ή στο χώμα.

— Μπορούμε να πούμε ότι η Τουρκία είναι μια χώρα ιδεολογικά και κοινωνικά διαμελισμένη;

Ναι, αυτή είναι η πραγματικότητα. Πάντα ήταν έτσι αυτή η χώρα, από την ίδρυσή της το 1923 πάνω στα ερείπια της Οθωμανικής Αυτοκρατορίας. Είναι μια πολυεθνική κοινωνία η οποία για περίπου ογδόντα χρόνια ζούσε υπό τον κεμαλικό αυταρχισμό που προσπαθούσε, ας το πούμε απλά, να τσιμεντάρει, διά της βίας και της καταστολής, αυτές τις διαφορές με μονοκομματικό κράτος μέχρι το 1950 και απολύτως ελεγχόμενο δικομματισμό και διαρκείς ανοιχτές στρατιωτικές παρεμβάσεις και πραξικοπήματα.

Ο τουρκισμός, ως κυρίαρχη ταυτότητα και ιδεολογία, επιβαλλόταν για δεκαετίες από το κεμαλικό στράτευμα διά της ωμής βίας. Όμως δεν κατάφερε να σβήσει πλήρως αυτό το πολυεθνικό μωσαϊκό του μικρασιατικού χώρου, το οποίο αναδεικνύεται με περισσότερη ορμή τα τελευταία χρόνια.

Στην Τουρκία υπάρχουν τέσσερα πολύ μεγάλα, αλληλοεπικαλυπτόμενα και θα έλεγα σχεδόν αγεφύρωτα κοινωνικά, πολιτισμικά και ιδεολογικά ρήγματα τα οποία ενσωματώνουν εκατομμύρια πολιτών. Σουνιτικό ισλάμ εναντίον αλεβιτισμού. Τουρκικός εθνικισμός εναντίον κουρδικού. Εκκοσμικευμένοι, δυτικότροποι πολίτες εναντίον ισλαμιστών. Και, βέβαια, υπάρχει το μεγάλο σχίσμα μεταξύ κράτους και κοινωνίας.

Το κράτος είναι μια αυτόνομη δομή στην Τουρκία. Και υπάρχουν και οι διαφορετικές εθνοτικές μειονοτικές ταυτότητες που επίσης επανέρχονται στη δημόσια σφαίρα.

Θεωρώ ότι το κλασικό, ευρωπαϊκής έμπνευσης σχήμα αριστερά-δεξιά δεν επαρκεί για να ερμηνεύσουμε και να κατανοήσουμε τι συμβαίνει στην κοινωνία της Τουρκίας. Η ερμηνεία και κατανόηση του κεμαλισμού ως «προόδου» και του Ισλάμ ως «καθυστέρησης» είναι ένας παραπλανητικός ιδεολογικός φακός. Τα πράγματα είναι πιο ρευστά και περίπλοκα. Ένας προσεκτικός παρατηρητής των τουρκικών πολιτικών πραγμάτων μπορεί εύκολα να διακρίνει τις νέες κοινωνικές συσπειρώσεις.

—Υπάρχει κάποιο ενδεικτικό παράδειγμα;

Για πολλές δεκαετίες, η κοινότητα των αλεβιτών στήριζε τα κεμαλικά κόμματα γιατί έτσι πίστευε πως θα προστατευόταν από τους σουνίτες μουσουλμάνους και το τουρκικό πολιτικό Ισλάμ. Αυτές οι βεβαιότητες έχουν καταρρεύσει και πλέον βλέπουμε στην κοινότητα των αλεβιτών, που αριθμεί περί τα είκοσι εκατομμύρια μέλη, ενδιαφέρουσες ζυμώσεις. Υπάρχουν, ας πούμε, και φωνές που ζητούν ενιαία πολιτική εκπροσώπηση των αλεβιτών από ένα νέο κόμμα.

Δημιουργούνται πολιτικές συσπειρώσεις γύρω από τις ανα-νοηματοδοτημένες εθνοτικές και θρησκευτικές ταυτότητες. Αυτό αποδομεί την παλιά κρατικιστική κεμαλική πολιτική κουλτούρα και δημιουργεί μια νέα, περισσότερο φιλελεύθερη.

Το παλιό πολιτικό σύστημα, κεμαλιστές και ισλαμιστές και η κρατική γραφειοκρατία που ενσωμάτωναν μεγάλα τμήματα του πληθυσμού, δύσκολα θα καταφέρει, χωρίς άσκηση βίας, να διατηρήσει το μονοπώλιο της εξουσίας. Έχουν αναδειχτεί νέοι αντισυστημικοί δρώντες.

Το υπό διωγμό ΗDP, για παράδειγμα, αποτέλεσε συνέπεια και πολιτική έκφραση αυτής της ανάδυσης των εθνοτικών και θρησκευτικών ταυτοτήτων και αιτημάτων στη σημερινή Ανατολία. Γι' αυτό και διώκεται από το κράτος.

Η άσκηση βίας και εκτεταμένης κρατικής καταστολής είναι δυστυχώς θεμελιώδες και διαχρονικό συστατικό στοιχείο της τουρκικής πολιτικής ζωής, το οποίο συνέβαλε καθοριστικά στην ενίσχυση των πολιτισμικών και ιδεολογικο-πολιτικών ρηγμάτων που σας ανέφερα παραπάνω.

Η Τουρκία ποτέ δεν υπήρξε κράτος δικαίου, ούτε επί κεμαλιστών, ούτε επί ισλαμιστών. Η παράνομη και παράλογη κρατική βία εξακολουθεί να τροφοδοτεί νέες μορφές πολιτικού ριζοσπαστισμού μέσα στην κοινωνία και ιδιαίτερα στις νέες γενιές που είναι πολιτικά πιο ενεργές.

Στις μεγαλύτερες γενιές, στους Τούρκους, Κούρδους και άλλους αριστερούς που έχουν διωχθεί και βασανιστεί στο παρελθόν, η μνήμη της βίας έχει χαραχτεί ανεξίτηλα στο σώμα τους και συνεχίζει να τροφοδοτεί τον τρόπο που αντιλαμβάνονται τη χώρα και τις δυσλειτουργίες της.

Επίσης, η δημιουργία νέων, μεσαίων στρωμάτων με περισσότερο κοσμοπολίτικες αναφορές αποτελεί μια ακόμα πρόκληση για το παλιό τουρκικό πολιτικό σύστημα.

Ακόμα, ας μην ξεχνάμε και τις αλλαγές που έγιναν στο πεδίο της παραγωγής γνώσης και ιδεολογίας. Έχει δημιουργηθεί μια νέα γενιά φιλελεύθερων διανοουμένων και κοινωνικών επιστημόνων στην Τουρκία, κομμάτι των μεσαίων στρωμάτων, οι οποίοι απέκτησαν διδακτορικά σε πανεπιστήμια των ΗΠΑ, της Αγγλίας και της Γαλλίας και τα τελευταία χρόνια έχουν αποδομήσει το ιστορικό και πολιτικό αφήγημα του κεμαλισμού το οποίο για δεκαετίες νομιμοποιούσε στρατιωτικές παρεμβάσεις και την άσκηση εκτεταμένης βίας και καταστολής στην κοινωνία.

Δυστυχώς, βέβαια, αυτό το νέο επιστημονικό δυναμικό της χώρας έχει σε σημαντικό βαθμό εκδιωχθεί από τα τουρκικά πανεπιστήμια τα τελευταία δύο χρόνια ή έχει αυτολογοκριθεί για να επιβιώσει. Είναι όμως υπαρκτό και δραστήριο στο εξωτερικό, σε βιβλία, άρθρα, ομιλίες και άλλες δράσεις.

Η κοινωνία της Τουρκίας αλλάζει, αλλά το παλιό πολιτικό σύστημα, κεμαλιστές και ισλαμιστές, αρνούνται να το αποδεχτούν και επιχειρούν να μπλοκάρουν αυτές τις αλλαγές. Για να το πούμε απλά, το παλιό πολιτικό κοστούμι δεν αρκεί για να χωρέσει το νέο, υπό διαμόρφωση πλουραλιστικό κοινωνικό σώμα.

Χρειάζεται, λοιπόν, ένα νέο πολιτικό κοστούμι. Αυτό είναι το κεντρικό πρόβλημα που θα συνεχίσει να απασχολεί αυτήν τη χώρα και να προβληματίζει τους γείτονές της αλλά και τη διεθνή κοινότητα.

— Ακούμε συνεχώς τον Ερντογάν να επικαλείται «τα σύνορα της καρδιάς του». Ιστορικά, πώς διαμορφώθηκαν σήμερα τα σύνορα της Τουρκίας;

Η συνθήκη της Λωζάννης του 1923 είναι η ληξιαρχική πράξη γέννησης της σημερινής Τουρκίας, που καθόρισε σε σημαντικό βαθμό και τα σύνορα του «νέου» κράτους. Τη δεκαετία του ᾽30 το τουρκικό κράτος, ακολουθώντας μια οπορτουνιστική πολιτική και εκμεταλλευόμενο το διεθνές κλίμα της περιόδου, ενσωμάτωσε και την περιφέρεια της Αλεξανδρέττας, η οποία κατοικούνταν κυρίως από αλεβίτες Άραβες και βρισκόταν υπό γαλλικό έλεγχο.

Στη συνέχεια, βέβαια, αλλοίωσε τις δημογραφικές ισορροπίες της περιοχής, μεταφέροντας σουνίτες μουσουλμάνους και τουρκμένιους, φίλα προσκείμενους στο κράτος.

Το ότι μέχρι τις αρχές της δεκαετίας του ᾽50 η Τουρκία ακολούθησε μια πολιτική μη αμφισβήτησης των συνόρων, ιδιαίτερα με την Ελλάδα και την Κύπρο, δεν σημαίνει ότι έπαψε να έχει εδαφικές διεκδικήσεις. Όλη εκείνη την περίοδο το κράτος επιχειρούσε να απορροφήσει το σοκ της κατάρρευσης της αυτοκρατορίας και ήταν απασχολημένο με τη δημιουργία και επιβολή της τουρκικής εθνικής συνείδησης στον ετερογενή πληθυσμό του εντός της επικράτειας. Προσπαθούσαν, με λίγα λόγια, να φτιάξουν εθνικό κράτος.

Επιπλέον, οι διεθνείς συγκυρίες δεν ήταν ευνοϊκές για την ανάπτυξη συνοριακών αμφισβητήσεων. Ποτέ όμως οι πολιτικές ελίτ και η τουρκική γραφειοκρατία δεν κατάφεραν να απαλλαγούν από την αυτοκρατορική νοσταλγία και τις μνήμες του οθωμανικού κράτους, που ήταν και παραμένουν άλλωστε εξαιρετικά νωπές.

Αυτές οι μνήμες, οι οποίες διαρκώς αναπαράγονται και ανανοηματοδοτούνται, διαμορφώνουν σε σημαντικό βαθμό τη σημερινή τουρκική πολιτική κουλτούρα, την αυτοεικόνα και αντίληψη για τον ρόλο και την αποστολή του κράτους τους.

Αν και αυτές οι μνήμες του αυτοκρατορικού μεγαλείου και οι σχετικές αναφορές είναι πιο σαφείς και έντονες στον χώρο του πολιτικού Ισλάμ, όπως άλλωστε ακούμε από τις παράλογες δηλώσεις Ερντογάν, οι κεμαλιστές δεν πάνε πίσω σε επεκτατική πλειοδοσία και μιλιταρισμό.

Η επικίνδυνη τουρκική προπαγάνδα περί «ελληνικής κατοχής τουρκικών νησιών» στο Αιγαίο είναι κεμαλικής έμπνευσης και μάλιστα προέρχεται από τα έγκατα των δεξαμενών σκέψης των τουρκικών ενόπλων δυνάμεων. Επιπλέον, κατά την εισβολή στην Κύπρο, στην Τουρκία υπήρχε κυβέρνηση συνασπισμού μεταξύ του λάτρη της ελληνικής ποίησης, κεμαλιστή και ψευδοαριστερού Μπουλέντ Ετσεβίτ και του ιστορικού ηγέτη του αντιδυτικού πολιτικού Ισλάμ Νετζμετίν Ερμπακάν.

Η αμφισβήτηση των συνόρων δεν είναι συγκυριακή και ούτε είναι απλώς για εσωτερική κατανάλωση. Πρόκειται, δυστυχώς, για δομικό στοιχείο της κρατικής ιδεολογίας και στρατηγική επιδίωξη των κρατικών θεσμών της Τουρκίας.

Η δήλωση Ερντογάν ότι η Τουρκία την παρούσα συγκυρία είτε θα χάσει είτε θα κερδίσει εδάφη δεν είναι μια μεμονωμένη εθνικιστική κραυγή ενός, υποτίθεται, απρόβλεπτου και μεγαλοϊδεάτη ηγέτη. Πρόκειται για τους βρυχηθμούς του «συστήματος Τουρκία», το οποίο βλέπει ότι τα σύνορα στα νότια της χώρας ρευστοποιούνται και επιχειρεί να επωφεληθεί, κατακτώντας εδάφη και μετακινώντας πληθυσμούς.

— Έχετε πει ότι γίνεται μεγάλη διακίνηση όπλων στην Τουρκία. Τι ακριβώς εννοείται;

Ο σπουδαίος κοινωνιολόγος και θεωρητικός Μαξ Βέμπερ έγραψε ότι αυτό που χαρακτηρίζει το κράτος είναι το μονοπώλιο στην άσκηση νόμιμης βίας για τη διασφάλιση της τάξης και του νόμου. Στη γειτονική χώρα αυτό το κρατικό μονοπώλιο αμφισβητείται. Έχουμε σημαντική «ιδιωτικοποίηση» της ένοπλης βίας και «μαφιοποίηση» της κοινωνίας.

Με βάση επίσημα στατιστικά στοιχεία, το 2012 στην Τουρκία 17.000.000 όπλα βρίσκονταν στην κατοχή πολιτών. Από αυτά, μόνο το 15% ήταν νόμιμο, αδειοδοτημένο. Το 85% διακινείται και κατέχεται παράνομα. Υπολογίζεται πως το 2016 ο αριθμός αυτός έφτασε τα 22.000.000.

Σύμφωνα με στοιχεία ενός τουρκικού ιδρύματος που κάνει εκστρατεία κατά της οπλοφορίας, στην Τουρκία κάθε χρόνο δολοφονούνται κατά μέσο όρο περίπου πέντε χιλιάδες άνθρωποι με τη χρήση αυτών των όπλων.

Πολιτικοί από διαφορετικούς χώρους στην Τουρκία έχουν προειδοποιήσει πως αυτή η ευρεία, μαζική διακίνηση παράνομων όπλων στην κοινωνία, συνδυαζόμενη με την τρομακτική ιδεολογική, κοινωνική και θρησκευτική πόλωση, μπορεί να οδηγήσει σε εκτεταμένα φαινόμενα ένοπλης βίας και «εμφύλιο» πόλεμο. Αυτό ήδη συμβαίνει με τους Κούρδους.

Επιπλέον, μετά την απόπειρα πραξικοπήματος το 2016, αρκετοί πολιτικοί καλούσαν δημόσια τους πολίτες να οπλιστούν, ενώ οι στατιστικές μάς λένε ότι η οπλοφορία αυξήθηκε κατακόρυφα μετά από εκείνο το γεγονός.

Επίσης, γίνεται πολύ μεγάλη συζήτηση για τα χιλιάδες όπλα της αστυνομίας, τα οποία, μετά την πραξικοπηματική απόπειρα, λέγεται πως διανεμήθηκαν σε διάφορες φιλοερντογανικές πολιτοφυλακές και η τύχη τους αγνοείται μέχρι αυτήν τη στιγμή που μιλάμε. Είναι μια αμφιλεγόμενη, σκοτεινή υπόθεση που χρήζει περαιτέρω μελέτης και ανάλυσης.

Αν λάβουμε υπόψη μας τα εκτεταμένα δίκτυα της τουρκικής μαφίας, η οποία συνεχίζει να δρα αλλά και να συνεργάζεται με το κράτος, την ύπαρξη ιδιωτικών εταιρειών στρατιωτικών συμβούλων αλλά και εταιρειών σεκιούριτι, καταλαβαίνουμε πως έχουμε να κάνουμε με ένα εξαιρετικά περίπλοκο και επικίνδυνο φαινόμενο.

Η κοινωνία στην Τουρκία είναι εξοπλισμένη σαν αστακός και το χειρότερο είναι πως είναι πρόθυμη να χρησιμοποιήσει αυτά τα όπλα προκειμένου να προστατέψει τον εαυτό της από εσωτερικούς αντιπάλους και απειλές. Σχετικές στατιστικές έρευνες αποκαλύπτουν τα τρομερά επίπεδα πόλωσης μεταξύ διαφορετικών ιδεολογικών, εθνοτικών και θρησκευτικών ομάδων.

Εγώ ο ίδιος προσωπικά, κατά τη διάρκεια της επιτόπιας έρευνάς μου στην Τουρκία για το διδακτορικό μου, διαπίστωσα την κυρίαρχη παρουσία των όπλων στην τουρκική κοινωνία. Υπάρχουν παράνομα εργαστήρια κατασκευής περιστρόφων σε χωριά και κωμοπόλεις, ενώ είδα Τούρκους πολίτες να κρύβουν τα όπλα τους μέχρι και στα ντουλάπια της κουζίνας του σπιτιού τους.

Τα επίπεδα οπλοκατοχής και οπλοχρησίας στην Τουρκία είναι μια σημαντική ένδειξη ότι οι πολίτες δεν εμπιστεύονται το κράτος για την ασφάλειά τους. Η κουλτούρα της οπλοφορίας και οπλοχρησίας στην Τουρκία πιστεύω πως έχει τις ρίζες της στις μνήμες των βίαιων γεγονότων και στην ανομία των αρχών του 20ού αιώνα, καθώς και στη διαχρονική ανυπαρξία κράτους δικαίου στην Τουρκία.

Όπως σας είπα ήδη, η βία είναι δομικό και διαχρονικό στοιχείο της τουρκικής πολιτικής ζωής και της κυρίαρχης πολιτικής κουλτούρας και εμπειρίας.

Επιπλέον, οι τρομακτικές οικονομικές ανισότητες και ταξικές διαφοροποιήσεις ενισχύουν το περιβάλλον ανασφάλειας και φόβου και συμβάλλουν στην άνοδο της κατοχής και χρήσης όπλων. Πρόκειται για ένα κοινωνικοπολιτικό φαινόμενο στην Τουρκία που πρέπει να αναλύσουμε και να κατανοήσουμε περισσότερο εμείς εδώ στην Ελλάδα.

— Πιστεύετε ότι ο Τούρκος Πρόεδρος στοχεύει στην αλλοίωση δημογραφικών ισορροπιών, π.χ. με την πολιτογράφηση Σύριων ως Τούρκων πολιτών και την κατάργηση της βίζας για όσους Τούρκους θέλουν να πάνε στην Ευρώπη;

Δεν είναι μόνο ο Τούρκος Πρόεδρος. Οι διαμορφωτές στρατηγικής στη σημερινή Τουρκία θεωρούν πως η ασφάλεια της χώρας θα επιτευχθεί μόνο διά της άσκησης εκτεταμένης βίας και αλλαγής των δημογραφικών ισορροπιών και πιθανώς και των συνόρων. Οι Τούρκοι ιθύνοντες έχουν στον νου τους μια νέου τύπου «ανταλλαγή πληθυσμών», όσο και αν αυτό ακούγεται παράδοξο σήμερα.

Οι αναλύσεις και ερμηνείες τους βασίζονται στη ναζιστικού τύπου αντίληψη περί τουρκικού ζωτικού χώρου. Επιδιώκουν στρατιωτική συντριβή του ένοπλου κουρδικού κινήματος ΡΚΚ και την ενσωμάτωση εδαφών κατά μήκος των νότιων συνόρων της Τουρκίας, στα οποία θέλουν να εγκαταστήσουν σουνίτες Σύριους πρόσφυγες και άλλους μουσουλμάνους από το Αφγανιστάν και χώρες της ανατολικής Ασίας.

Η Τουρκία δεν θα απέκλειε ίσως την ίδρυση ενός μικρού, απομονωμένου και ελεγχόμενου από την ίδια κουρδικού ψευδοκρατιδίου-προτεκτοράτου στο βόρειο Ιράκ, στο οποίο θα εξεδίωκε και θα εγκλώβιζε όλους τους Κούρδους υποστηρικτές του ΡΚΚ και το οποίο θα λειτουργούσε ως βαλβίδα αποσυμφόρησης της εσωτερικής κουρδικής πίεσης.

Βέβαια, η επιθυμία για έλεγχο αυτών των εδαφών και αλλαγή των δημογραφικών ισορροπιών από την Τουρκία δεν αφορά μόνο το κουρδικό ζήτημα αλλά και την επιδίωξή της να καταστεί παγκόσμιο κέντρο μεταφοράς ενέργειας προς τη Δύση.

Είναι ξεκάθαρο πως η Άγκυρα θα επιδιώξει να εφαρμόσει μια δημογραφική μηχανική, όπως έκανε και στις αρχές του 20ού αιώνα, προκειμένου να ελέγξει εδάφη από τα οποία περνούν ή θα περάσουν αγωγοί πετρελαίου και φυσικού αερίου προς τη Δύση.

Θεωρώ πως η παρούσα εμμονή της τουρκικής κυβέρνησης με την άρση της βίζας εκ μέρους της Ε.Ε. για τους Τούρκους πολίτες είναι κομμάτι της ίδιας δημογραφικής και πολιτικής στρατηγικής. Σε περίπτωση άρσης της βίζας, οι πρώτοι που θα φύγουν στη δυτική Ευρώπη είναι οι φιλελεύθεροι πολίτες, Τούρκοι, Κούρδοι και άλλοι, που επιθυμούν εκδημοκρατισμό της χώρας.

Η πίεση που αισθάνονται από το καθεστώς είναι τεράστια και η φυγή προς τη Δύση θα ήταν μεγάλη ανακούφιση για τους ίδιους αλλά και για το καθεστώς Ερντογάν, το οποίο έτσι θα ξεφορτωθεί μια κοινωνική ομάδα που τον αντιπολιτεύεται. Προτιμά να τους έχει ως μετανάστες στην Ευρώπη παρά στο εσωτερικό της χώρας.

Ο Ερντογάν δεν θα είχε κανένα πρόβλημα να τους αντικαταστήσει με τζιχαντιστές από διάφορα μέρη του κόσμου, στους οποίους θα δώσει τουρκική υπηκοότητα. Άλλωστε, σε πολύ πρόσφατη δημόσια ομιλία του δήλωσε πως όσοι Τούρκοι πολίτες λένε πως δεν μπορούν πια να ζήσουν στην Τουρκία γιατί αισθάνονται καταπίεση θα ήταν καλό να τους κάνει η κυβέρνηση τα εισιτήρια για να φύγουν και να πάνε να ζήσουν αλλού! Δυστυχώς, αυτή η ανατριχιαστική δήλωση πέρασε απαρατήρητη από πολλά ΜΜΕ του δυτικού κόσμου, της Ελλάδας συμπεριλαμβανομένης.

Το φαινόμενο εξόδου φιλελεύθερων πολιτών από την Τουρκία το βλέπουμε άλλωστε και στη χώρα μας, όπου έρχονται και αγοράζουν ακριβά σπίτια. Δεν ξέρω πώς θα μπορέσει η πατρίδα μας να διαχειριστεί αυτό το φαινόμενο, αν λάβει μαζικότερες διαστάσεις!

Η πολιτογράφηση και εγκατάσταση πολλών χιλιάδων σουνιτών Συρίων προσφύγων στις κουρδικές και αλεβιτικές επαρχίες εντός της σημερινής τουρκικής επικράτειας, η προσπάθεια κατάκτησης και ελέγχου ξένων εδαφών κατά μήκος των νότιων συνόρων σε Συρία και Ιράκ και αλλοίωσης της δημογραφίας τους, καθώς και η έμμεση εκδίωξη φιλελεύθερων πολιτών στη δυτική Ευρώπη μέσω άρσης της βίζας, θα οδηγήσει στη δημιουργία μιας πιο σουνιτικής και συντηρητικής κοινωνίας, πιστής στο κράτος και στο καθεστώς.

Η επιτυχία του περίπλοκου αυτού εγχειρήματος είναι αμφισβητούμενη και μπορεί να γυρίσει μπούμερανγκ κατά των σχεδιαστών του. Μένει να δούμε τις εξελίξεις τους επόμενους μήνες. Πάντως, γνωρίζοντας τι έχει συμβεί καθ᾽ όλη τη διάρκεια του 20ού αιώνα στην Ανατολία και πώς εξελίσσονται τα πράγματα σήμερα στην περιοχή, είμαι εξαιρετικά ανήσυχος.

— Ποιος είναι ο ρόλος της μουσικής στις κοινωνικές και πολιτικές διεργασίες στην Τουρκία σήμερα; Και τι συμβαίνει με την ποντιακή λύρα;

Η μουσική στην Τουρκία είναι ένα εξαιρετικά πολιτικοποιημένο πεδίο ανθρώπινης δράσης και εμπειρίας ακόμα και σήμερα. Για το τουρκικό κράτος η μουσική υπήρξε ένα βασικό εργαλείο αφομοίωσης και ενσωμάτωσης των διαφορετικών εθνοτικών ομάδων της σημερινής Ανατολίας.

Είναι χαρακτηριστική η επιθυμία και η εμπλοκή του ίδιου του Μουσταφά Κεμάλ (Ατατούρκ) στην επινόηση και επιβολή μιας ενιαίας «τουρκικής δημοτικής μουσικής» στον ετερογενή πληθυσμό της χώρας. Η πολιτική τουρκοποίησης των τραγουδιών όλων των διαφορετικών εθνοτήτων της Μικράς Ασίας μετά το 1923 απετέλεσε κεντρικό στοιχείο της κρατικής πολιτικής συγκρότησης τουρκικής εθνικής μνήμης και συνείδησης.

Κουρδικά, αραβικά, αρμενικά, λαζικά, γεωργανικά, τσερκέζικα, βουλγαρικά, αλβανικά και άλλα τραγούδια των κατοίκων της σημερινής Ανατολίας άλλαξαν στίχους σε μερικούς μήνες και άρχισαν, πολλά από αυτά, να τραγουδιούνται στα τουρκικά από τους κρατικούς καλλιτέχνες στα κρατικά ραδιοφωνικά και τηλεοπτικά δίκτυα.

Όμως τα τελευταία είκοσι περίπου χρόνια η ακρόαση τραγουδιών στις μητρικές τους γλώσσες άρχισε να κερδίζει έδαφος, ξεκινώντας με την κουρδική μουσική. Πολλοί αριστεροί μουσικοί ακτιβιστές αλλά και ερασιτέχνες μουσικοί, φοιτητές πανεπιστημίων στην Κωνσταντινούπολη, άρχισαν συμβολικά να διεκδικούν τα τραγούδια και τις γλώσσες τους στο δημόσιο πεδίο, τραγουδώντας στη μητρική γλώσσα.

Έτσι δημιουργήθηκε το ρεύμα της σύγχρονης έθνικ μουσικής στην Τουρκία, το οποίο είναι βαθύτατα πολιτικό και συνδέεται με την αμφισβήτηση των ιστορικών αφηγημάτων του κεμαλικού εθνικισμού και της τουρκικής εθνικής ταυτότητας.

Γι' αυτό σήμερα συνυπάρχουν οι ίδιες μελωδίες με στίχο στα τουρκικά και στα κουρδικά, στα τουρκικά και στα αραβικά, στα τουρκικά και στα αρμενικά, στα τουρκικά και στα λαζικά κ.λπ.

Κάτι ανάλογο συνέβη και με τα ποντιακά τραγούδια της Τραπεζούντας, στην οποία μετά το 1923 εξακολουθούσαν να διαβιούν συμπαγείς ελληνόφωνοι μουσουλμανικοί πληθυσμοί, απόγονοι εξισλαμισμένων ελληνικών πληθυσμών, οι οποίοι εξαιρέθηκαν από την ανταλλαγή πληθυσμών.

Η ποντιακή λύρα είναι ένα μουσικό όργανο το οποίο παίζεται και ακούγεται από χιλιάδες πολίτες της σημερινής Τουρκίας, ιδιαίτερα από αυτούς που κατάγονται από την περιοχή της Τραπεζούντας στις ακτές του Εύξεινου Πόντου της βορειοανατολικής Τουρκίας.

Το νόημα και η ιστορία αυτού του οργάνου και της μουσικής του αποτελούν αντικείμενο έντονων ιδεολογικών αντιπαραθέσεων στην τοπική κοινωνία. Αυτές οι αντιπαραθέσεις είναι δείγμα μιας ενδιαφέρουσας κοινωνικής και πολιτισμικής ζύμωσης στις τοπικές κοινωνίες.

Η ποντιακή λύρα είναι ένα μουσικό όργανο το οποίο παίζεται και ακούγεται από χιλιάδες πολίτες της σημερινής Τουρκίας, ιδιαίτερα από αυτούς που κατάγονται από την περιοχή της Τραπεζούντας στις ακτές του Εύξεινου Πόντου της βορειοανατολικής Τουρκίας. Το νόημα και η ιστορία αυτού του οργάνου και της μουσικής του αποτελούν αντικείμενο έντονων ιδεολογικών αντιπαραθέσεων στην τοπική κοινωνία. Αυτές οι αντιπαραθέσεις είναι δείγμα μιας ενδιαφέρουσας κοινωνικής και πολιτισμικής ζύμωσης στις τοπικές κοινωνίες.

Για κάποιους πιο φιλελεύθερους, η ποντιακή λύρα είναι υπόμνηση της ελληνικής ιστορικής παρουσίας και άυλης πολιτισμικής κληρονομιάς, καθώς και ένδειξη του πολυεθνικού χαρακτήρα της περιφέρειας της Μαύρης Θάλασσας που θα πρέπει να προστατευτεί.

Για τους πιο θρησκευόμενους σουνίτες η λύρα αποτελεί πολιτισμικό κατάλοιπο των «απίστων», δηλαδή των χριστιανών Ελλήνων, και η χρήση και ακρόασή της θα έπρεπε να αποφεύγονται. Ωστόσο για τους εθνικιστές κεμαλικούς στην Τραπεζούντα η λύρα αποτελεί σύμβολο του τουρκικού πολιτισμού και πατριωτισμού.

Μολονότι η ποντιακή λύρα στην Τουρκία είχε χρησιμοποιηθεί από κρατικά υποστηριζόμενα δίκτυα για να προπαγανδίσει τουρκικές εθνικιστικές και μιλιταριστικές ιδέες, βλέπουμε πως τα τελευταία χρόνια υπάρχει και σοβαρός αντίλογος.

Έκαναν την εμφάνισή τους νέοι λυράρηδες και τραγουδιστές οι οποίοι ερμηνεύουν τραγούδια και στα ρωμαίικα, όπως τα λένε εκεί, δηλαδή στην ελληνική διάλεκτο της Τραπεζούντας ή στα ποντιακά, όπως είναι ευρέως γνωστά σ' εμάς.

Η επανεμφάνιση ποντιακών τραγουδιών στη δημόσια σφαίρα προκαλεί ερωτήματα και συζητήσεις σχετικά με την ιστορία και την ταυτότητα πολλών σημερινών κατοίκων της περιοχής αλλά και συζητήσεις που αφορούν τον χαρακτήρα της τουρκικής μουσικής κληρονομιάς, τον τουρκικό εθνικισμό και τον χαρακτήρα του καθεστώτος στη χώρα.

Η χρήση της μητρικής γλώσσας στα τραγούδια αλλά και γενικότερα είχε απαγορευτεί από τους κεμαλιστές. Ο Ερντογάν τα πρώτα χρόνια της διακυβέρνησής του ακύρωσε αυτές τις απαγορεύσεις, θεωρώντας τη θρησκεία σημαντικότερη για την ενότητα της χώρας και όχι τη γλώσσα και τη μουσική. Σήμερα υπάρχουν ενδείξεις ότι μπορεί να επανέλθουν αυτές οι παλιές απαγορεύσεις. Θα το δούμε.

Όπως και να έχει, η ποντιακή λύρα αποτελεί μια σημαντική γέφυρα μεταξύ πολιτών της Ελλάδας και της Τουρκίας, πέραν των όποιων ιδεολογικών και θρησκευτικών διαφορών. Βλέπουμε ότι ενώνει στιγμιαία και συναισθηματικά τους ακροατές είτε ονομάζονται Γιώργος είτε Μουσταφά, Ελένη ή Εμινέ.

Θεωρώ πως πρόκειται για μια πολιτισμική γέφυρα με βαθιές κοινωνικές ρίζες που μπορεί, υπό προϋποθέσεις, να συμβάλει σημαντικά στη θετική δημοκρατική αλλαγή στην Τουρκία αλλά και στη βελτίωση μακροπρόθεσμα των σχέσεων μεταξύ των δύο χωρών.

Είναι σημαντικό να ενισχυθεί η ανεξάρτητη κοινωνία των πολιτών στη γειτονική Τουρκία. Η ποντιακή λύρα, η οποία ακούγεται και λατρεύεται από εκατοντάδες χιλιάδες πολίτες της, λόγω των ιστορικών και πολιτισμικών ιδιαιτεροτήτων της χώρας αυτής, αποτελεί καταλύτη συναισθηματικής ζύμωσης. Αν κερδίσουμε τις καρδιές αυτών των Τούρκων πολιτών, θα έχουμε κάνει ένα σημαντικό θετικό βήμα.

— Από την εμπειρία που έχετε, πώς αντιμετωπίζουν τους Έλληνες στην Τουρκία. Είναι αλήθεια ότι κάποιοι θεωρούν τη λέξη «Έλληνας» ως βρισιά;

Δεν υπάρχει ενιαία αντίληψη για τους Έλληνες στην Τουρκία. Οι αντιλήψεις διαφοροποιούνται ανάλογα με τις ιδεολογικοπολιτικές ταυτίσεις και τις πολιτισμικές ιδιαιτερότητες κάθε πολίτη. Βέβαια, οι κρατικοί μηχανισμοί ασκούν έντονη ανθελληνική προπαγάνδα, τα χαρακτηριστικά της οποίας θα είχε εξαιρετικό ενδιαφέρον να αναλυθούν, αλλά δυστυχώς δεν βλέπω να γίνεται κάτι τέτοιο στην Ελλάδα.

Γενικότερα, θα μπορούσα να πω ότι η στάση των Τούρκων πολιτών έναντι των Ελλήνων ποικίλλουν μεταξύ συναισθηματικού φιλελληνισμού, ουδετερότητας και αδιαφορίας, υπεροψίας αλλά και ρατσιστικού ανθελληνισμού. Η λέξη «Έλληνας», όπως άλλωστε και η λέξη «Αρμένιος», είχε εγγραφεί στο φαντασιακό της κεμαλικής ακροδεξιάς και του πολιτικού Ισλάμ ως βρισιά.

Ο Ερντογάν, σε δημόσια ομιλία του πριν από μερικούς μήνες, απευθυνόμενος στους οπαδούς του, χρησιμοποίησε τη λέξη «Αρμένιος» με αρνητικές συνδηλώσεις, ζητώντας μάλιστα συγγνώμη για τη χρήση αυτής της μολυσματικής λέξης.

Στο φαντασιακό και στους λόγους αυτών των ιδεολογικο-πολιτικών χώρων οι Έλληνες θεωρούνται και περιγράφονται ως άπιστοι, όργανα της ιμπεριαλιστικής Δύσης, αχάριστοι υπήκοοι της Οθωμανικής Αυτοκρατορίας, δειλοί, επικίνδυνοι υπονομευτές της τουρκικής εθνικής ενότητας και ασφάλειας.

Πιστεύω όμως πως μια έξυπνη, ενεργητική ελληνική πολιτική θα μπορούσε να αλλάξει σε κάποιον βαθμό αυτά τα αρνητικά τουρκικά στερεότυπα και θεωρώ πως αξίζει να το προσπαθήσουμε.

— Ποιες ήταν οι πολιτικές αφομοίωσης του τουρκικού εθνικού κράτους μετά το 1923 προκειμένου να δημιουργηθεί και να επιβληθεί τουρκική εθνική συνείδηση;

Από την ίδρυσή του το τουρκικό κράτος επιδίωξε την αφομοίωση των πολλών διαφορετικών εθνοτικών και θρησκευτικών ομάδων της Ανατολίας. Στην τουρκική περίπτωση, το κράτος επινόησε και δημιούργησε το έθνος και όχι το αντίθετο.

Οι δομές του οθωμανικούς κράτους συνέχισαν σχεδόν αναλλοίωτες και μετά το 1923, μέχρι τη δεκαετία του ᾽50, οπότε η Τουρκία εντάχθηκε στο ΝΑΤΟ. Το κράτος προϋπήρξε του έθνους, το οποίο επινόησαν και έφτιαξαν κυρίως οι αξιωματικοί του οθωμανικού στρατού και συνεχίζει να έχει αυτόνομο ρόλο και ύπαρξη.

Το κράτος επέβαλε τη χρήση της τουρκικής γλώσσας, επινόησε και επέβαλε μια συγκεκριμένη ιστορική αφήγηση για το υποτιθέμενο τουρκικό παρελθόν, κατέστρεψε μνημεία των χριστιανών και άλλων κατοίκων της Ανατολίας, χρησιμοποίησε το σουνιτικό Ισλάμ ως συγκολλητική ουσία (οι αλεβίτες συνεχίζουν να καταγγέλλουν την προσπάθεια του κράτους να τους εκσουνιτίσει), κατασκεύασε τουρκική δημοτική μουσική, όπως σας ανέλυσα παραπάνω, άλλαξε και τουρκοποίησε τα τοπωνύμια της Ανατολίας, επέβαλε τη χρήση επωνύμων από τους πολίτες. Και βέβαια άσκησε τρομακτική καταστολή και βία, η οποία συνεχίζει μέχρι σήμερα.

Το ανεπίλυτο κουρδικό ζήτημα, η επιστροφή των καταπιεσμένων θρησκευτικών και εθνοτικών ταυτοτήτων και η βία που βλέπουμε να ασκείται σήμερα είναι αποτέλεσμα αυτών των αφομοιωτικών νοοτροπιών και πολιτικών. Τα οποία, βέβαια, τροφοδοτούνται και από τις χαοτικές ταξικές διαφοροποιήσεις και οικονομικές ανισότητες.

Πρόκειται για προβλήματα που χρονίζουν εδώ και δεκαετίες. Νομίζω όμως ότι είναι πιο λογικό να μιλήσουμε για το κεντρικό πρόβλημα στην Ανατολία, το τουρκικό, που έχει να κάνει με την κρατική επιβολή μιας ιδεολογίας, ταυτότητας και κοσμοθεωρίας, την οποία σημαντικά τμήματα της κοινωνίας απορρίπτουν.

Ένα πολύ μεγάλο κομμάτι ακόμα και του ισλαμικού κινήματος, για παράδειγμα, απορρίπτει την τουρκική εθνική ταυτότητα, θεωρώντας σημαντικότερη τη θρησκευτική, δηλαδή οι άνθρωποι αυτοί αυτοπροσδιορίζονται ως μουσουλμάνοι και όχι ως Τούρκοι, διαχωρίζοντας τις δύο ταυτότητες.

Το πρόβλημα στην Τουρκία είναι βαθύ και δομικό, το πρότζεκτ έθνος-κράτος έχει ιδεολογικά καταρρεύσει και γίνεται προσπάθεια να διατηρηθεί και να αναπαραχθεί μέσα από την άσκηση εκτεταμένης βίας και καταστολής.

Αυτό βλέπω να συμβαίνει σήμερα στην πολύπαθη γειτονική κοινωνία της Ανατολίας, η οποία φοβάμαι πως είναι αντιμέτωπη με μια νέου τύπου κρατική πολιτική εθνοκάθαρσης. Αυτός όμως ο δρόμος της βίας είναι αδιέξοδος, αντιανθρωπιστικός, ενισχύει τα ρήγματα και τις αποσχιστικές τάσεις.

Οι βίαιες τουρκικές πολιτικές αφομοίωσης και καταστολής γέννησαν το ένοπλο κουρδικό κίνημα του ΡΚΚ. Η πολυετής κρατική τρομοκρατία γέννησε βίαιη κοινωνική αντίδραση. Αυτά τα τραύματα είναι σχεδόν αδύνατον να επουλωθούν.

— Θεωρείτε ότι το μέλλον είναι αβέβαιο για τις ελληνοτουρκικές σχέσεις;

Όχι, νομίζω ότι είναι εξαιρετικά προβλεπτό το μέλλον, με την έννοια ότι το τουρκικό κράτος θα συνεχίσει να κατέχει την Κύπρο και να αμφισβητεί τα ελληνοτουρκικά σύνορα, καταπατώντας το διεθνές δίκαιο και τις σχετικές συνθήκες. Η Τουρκία θα συνεχίσει να είναι αυταρχική, επεκτατική και να απειλεί κατά καιρούς με άσκηση στρατιωτικής βίας την Ελλάδα, όπως κάνει και με άλλες γειτονικές χώρες.

Τελευταία πρόσθεσε στη φαρέτρα της και τους Σύριους πρόσφυγες, τους οποίους δεν διστάζει να εργαλειοποιεί έναντι της Ε.Ε. Άλλωστε βλέπουμε τις προθέσεις της από τα γιγαντιαία εξοπλιστικά προγράμματα που κατά καιρούς ανακοινώνει και υλοποιεί.

Από την άλλη, η κρατική τουρκική προπαγάνδα θα συνεχίσει να επιρρίπτει στη χώρα μας τις ευθύνες για τις προβληματικές ελληνοτουρκικές σχέσεις και να προπαγανδίζει τον εαυτό της ως ειρηνοποιό και παράγοντα σταθερότητας και ασφάλειας, καλώντας την Ελλάδα στο τραπέζι του διαλόγου.

Η πρόκληση είναι μεγάλη και χρειάζεται ριζική αναπροσαρμογή της ελληνικής πολιτικής αλλά και της δημόσιας ρητορικής. Θεωρώ πως η καθιέρωση του όρου «ελληνοτουρκικά προβλήματα» σε μεγάλο μέρος του ελληνικού δημόσιου λόγου και ρητορικής είναι λανθασμένη και άκρως προβληματική. Αποτελεί άκριτη υιοθέτηση της τουρκικής ρητορικής και προπαγάνδας που υπονομεύει την ελληνική ασφάλεια.

Δεν υπάρχουν ελληνοτουρκικά προβλήματα, έτσι όπως τα εννοεί η Άγκυρα, αλλά κρατικός τουρκικός επεκτατισμός και αναθεωρητισμός κατά παράβαση του διεθνούς δικαίου που απειλεί την ειρήνη και την ανάπτυξη στην ανατολική Μεσόγειο.

Επίσης, πιστεύω ότι η Ελλάδα δεν ωφελείται από ανέξοδες και εκ του ασφαλούς ρητορικές υπερβολές που στρατιωτικοποιούν τη δημόσια συζήτηση. Χρειάζεται όμως ορθολογική προετοιμασία σε όλα τα επίπεδα αλλά και διαμόρφωση πολιτικών στο πλαίσιο της Ε.Ε. για την εντατικότερη επαφή και συνεργασία με την κοινωνία των πολιτών της Τουρκίας, εντός και εκτός της χώρας."|Συνεντευξη
Αναγνωρίστε εγκαίρως τα συμπτώματα της κατάθλιψης.txt|"Αναγνωρίστε εγκαίρως τα συμπτώματα της κατάθλιψης


Απαντήσεις σε καίρια ερωτήματα από την κυρία Μαρίνα Οικονόμου-Λαλιώτη επίκουρη Καθηγήτρια Ψυχιατρικής στην Ιατρική Σχολή του Πανεπιστημίου Αθηνών
Αναγνωρίστε εγκαίρως τα συμπτώματα της κατάθλιψης

Οι ειδικοί προειδοποιούν: Από την έναρξη της οικονομικής κρίσης μέχρι και σήμερα καταγράφεται προοδευτική αύξηση της κατάθλιψης , η οποία παίρνει ανησυχητικές διαστάσεις.  Ερευνα που πραγματοποίησε στη χώρα μας  το Ερευνητικό Πανεπιστημιακό Ινστιτούτο Ψυχικής Υγιεινής (ΕΠΙΨΥ) διαπίστωσε ότι η σοβαρή κατάθλιψη, που χρήζει φαρμακευτικής αγωγής, σε σύγκριση με το αντίστοιχο ποσοστό του 2011 (8,2%), το ποσοστό του 2013 (12,3%) παρουσιάζει ποσοστιαία αύξηση 50%!
Η σοβαρή κατάθλιψη είναι ιδιαίτερα επικίνδυνη καθώς μπορεί να οδηγήσει σε αυτοκαταστροφική συμπεριφορά, ακόμη και αυτοκτονία και γι΄αυτό είναι σημαντική η έγκαιρη διάγνωση και αντιμετώπισή της.  Σε βασικά ερωτήματα για τη νόσο μας απάντησε η Μαρίνα Οικονόμου-Λαλιώτη,  επίκουρη Καθηγήτρια Ψυχιατρικής στην Ιατρική Σχολή του Πανεπιστημίου Αθηνών, από την επιστημονική ομάδα που πραγματοποίησε τη μελέτη:
Ποια είναι τα συμπτώματα της σοβαρής κατάθλιψης;

Το πιο χαρακτηριστικό σύμπτωμα της κατάθλιψης είναι, βέβαια, η βαριά, ""πεσμένη"" διάθεση, το καταθλιπτικό συναίσθημα όπως αποκαλείται, το οποίο επιμένει κατά το μεγαλύτερο διάστημα της ημέρας και σχεδόν κάθε μέρα. O ασθενής με κατάθλιψη χάνει το ενδιαφέρον του για τις καθημερινές δραστηριότητες και αδυνατεί να αντλήσει ευχαρίστηση από πράγματα που απολάμβανε στο παρελθόν.
Πέρα από τα συμπτώματα που σχετίζονται με τη διάθεση, η σοβαρή κατάθλιψη συνήθως συνοδεύεται από συμπτώματα που ο ασθενής βιώνει στη σωματική σφαίρα, όπως αίσθημα κόπωσης, έλλειψη ενεργητικότητας, ψυχοκινητική επιβράδυνση ή αντίθετα, ανησυχία, διαταραχές στον ύπνο, στην όρεξη για φαγητό, καθώς και διαταραχές στη σεξουαλική λειτουργία. Το επίπεδο της νοητικής λειτουργίας επηρεάζεται επίσης, με την εμφάνιση συμπτωμάτων όπως η δυσκολία στη συγκέντρωση και στη λήψη αποφάσεων, ενώ στο περιεχόμενο της σκέψης κυριαρχούν ιδέες ενοχής και αυτομομφής, καθώς επίσης και επίμονες σκέψεις θανάτου.
Υπάρχουν προσωπικότητες που είναι πιο επιρρεπείς στην κατάθλιψη;

Ο τύπος της προσωπικότητας επηρεάζει τον τρόπο με τον οποίο το άτομο, σε γνωστικό επίπεδο, προσλαμβάνει, επεξεργάζεται και ερμηνεύει τα γεγονότα της ζωής του ή τον τρόπο με τον οποίο ανταπεξέρχεται στις δυσκολίες. Ορισμένα ιδιοσυγκρασιακά χαρακτηριστικά μπορούν να λειτουργήσουν ως ψυχολογική προδιάθεση που ευνοεί την εμφάνιση κατάθλιψης. Παράλληλα όμως, περιβαλλοντικοί στρεσογόνοι παράγοντες -και ως τέτοιοι θα μπορούσαν να θεωρηθούν οι καταλυτικές αλλαγές στο κοινωνικο-οικονομικό τοπίο της χώρας μας- μπορεί να ευθύνονται σε σημαντικό βαθμό για την εκδήλωση ενός επεισοδίου κατάθλιψης. Παρότι η κατάθλιψη, προπάντων η σοβαρή, θεωρείται ότι έχει βιολογικό υπόβαθρο, δεν θα πρέπει να υποτιμάται ο ρόλος των περιβαλλοντικών ψυχοπιεστικών συνθηκών, που μπορούν να επιδράσουν καταλυτικά σε ένα υγιές μέχρι πρότινος άτομο.
Πότε χρειάζεται βοήθεια από ειδικό και φαρμακευτική αγωγή;

Όταν τα συμπτώματα της κατάθλιψης επιμένουν και διαρκούν περισσότερο από δύο εβδομάδες, όταν το αίσθημα θλίψης αντί να μειώνεται στο πέρασμα του χρόνου γίνεται πιο έντονο, επηρεάζοντας τις συνήθεις δραστηριότητες της ζωής μας όπως την εργασία, τις προσωπικές σχέσεις και την κοινωνική ζωή, τότε είναι η στιγμή που πρέπει να απευθυνθούμε σε έναν ειδικό ψυχικής υγείας. Ο ειδικός είναι ο πλέον κατάλληλος για να θέσει τη διάγνωση και να αποφασίσει ποια θεραπευτική παρέμβαση (φαρμακευτική αγωγή ή ψυχοθεραπεία) ενδείκνυται για την κάθε περίπτωση.
Υπάρχουν προειδοποιητικά σημάδια όταν κάποιος σκέφτεται την αυτοκτονία;

Οι ασθενείς με σοβαρή κατάθλιψη αντιμετωπίζουν αυξημένο κίνδυνο αυτοκαταστροφικής συμπεριφοράς. Η καταβύθιση του συναισθήματος στην απόγνωση κάνει τη λογική να χάνει το έρεισμά της και τη ζωή να μοιάζει αφόρητη και χωρίς νόημα. Στο σημείο αυτό, όπου συχνά η ίδια η κατάθλιψη κόβει τις γέφυρες στην επικοινωνία και κάνει τον πάσχοντα να επιδιώκει την απομόνωση, η σταθερή παρουσία, η υπομονή και η κατανόηση των ανθρώπων του στενού περιβάλλοντος του ασθενή είναι τεράστιας σημασίας. Μια σταθερά υποστηρικτική στάση, που θα διαβεβαιώνει τον ασθενή ότι δεν είναι μόνος του και ότι υπάρχουν άνθρωποι με τους οποίους μπορεί να μοιραστεί αυτά που νιώθει, θα βοηθήσει το άτομο που ενδεχομένως σκέφτεται την αυτοκτονία να εξωτερικεύσει τις σκέψεις αυτές και να αποφορτιστεί, ενώ παράλληλα θα επιτρέψει στους οικείους του να βρίσκονται σε επαγρύπνηση.

Το περιβάλλον θα πρέπει να λάβει σοβαρά υπόψη του τις παρακάτω ενδείξεις:
* Σκέψεις θανάτου (""Η ζωή δεν έχει κανένα νόημα"", ""Ο θάνατος είναι λύτρωση"", ""Ας πεθάνω να ησυχάσουμε"")
* Απελπισία (""Όλα μαύρα, δεν υπάρχει ελπίδα, το τέλος έρχεται"")
* Αίσθημα αβοηθητότητας ( ""Κανείς δεν μπορεί να βοηθήσει, δεν υπάρχει σωτηρία"")
* Πεποίθηση ότι αποτελεί ο ασθενής εμπόδιο στη ζωή της οικογένειας (""Να μη σας γίνομαι άλλο βάρος"")
* Κατάχρηση αλκοόλ ή άλλων ουσιών
* Περίεργη διευθέτηση εκκρεμοτήτων (οργάνωση των οικονομικών, δωρεά πολύτιμων αντικειμένων, διαθήκη)
Οι ιδέες αυτοκαταστροφής πρέπει να αντιμετωπίζονται με ιδιαίτερη προσοχή από το περιβάλλον και απαιτούν άμεση ψυχιατρική παρέμβαση.

Πώς μπορούμε να βοηθήσουμε ένα κοντινό μας πρόσωπο όταν αναπτύσσει καταθλιπτική συμπεριφορά;

Το φυσικό υποστηρικτικό πλαίσιο του ατόμου, πρωτίστως η οικογένεια αλλά και οι φίλοι, αποτελούν μια ""ψυχική ασπίδα"" απέναντι στις πιέσεις που ανατρέπουν βίαια τις ψυχικές ισορροπίες. Η κατανόηση και η υποστηρικτική στάση απέναντι στο άτομο που αναπτύσσει καταθλιπτική συμπτωματολογία, η ενθάρρυνσή του να μιλήσει για αυτά που τον απασχολούν, αποτελεί πηγή σημαντικής βοήθειας. Παρόλα αυτά, όσο πολύτιμοι και αν είναι οι φίλοι και η οικογένεια, η στήριξή τους μπορεί να μην είναι αρκετή για τη διαχείριση ενός -ενδεχομένως σοβαρού- προβλήματος ψυχικής υγείας. Στην περίπτωση αυτή επιβάλλεται η αναζήτηση εξειδικευμένης βοήθειας. Υπηρεσίες ψυχικής υγείας όπως η Γραμμή Βοήθειας για την Κατάθλιψη 1034 του Ερευνητικού Πανεπιστημιακού Ινστιτούτου Ψυχικής Υγιεινής (ΕΠΙΨΥ), αποτελούν ένα είδος ""ψυχικών πρώτων βοηθειών"" για ανθρώπους που, είτε οι ίδιοι είτε κάποιο κοντινό τους πρόσωπο, αντιμετωπίζουν ψυχικές δυσκολίες και δεν ξέρουν πού να στραφούν.
Τα διαγνωστικά κριτήρια της κατάθλιψης

Για να τεθεί  η διάγνωση της κατάθλιψης, το άτομο πρέπει να εμφανίζει τουλάχιστον πέντε από τα παρακάτω συμπτώματα και οπωσδήποτε τα δυο πρώτα, τις περισσότερες ώρες της μέρας, για τουλάχιστον δυο εβδομάδες και σχεδόν σε καθημερινή βάση. Συνήθως τα συμπτώματα αυτά είναι πιο έντονα το πρωί και υποχωρούν προς το τέλος της ημέρας.

Στη φάση ενός καταθλιπτικού επεισοδίου μπορεί να εμφανιστούν :
* Καταθλιπτική διάθεση, με ή χωρίς άγχος
* Απώλεια των ενδιαφερόντων ή μείωση της ικανοποίησης από δραστηριότητες     
    που ήταν ευχάριστες στο παρελθόν
* Απαισιοδοξία ή απελπισία και αίσθημα αβοηθητότητας
* Ιδέες ενοχής, αυτομομφής  & αναξιότητας          
* Μείωση της ενεργητικότητας και της ζωντάνιας, εύκολη κόπωση
* Ψυχοκινητική ανησυχία ή ψυχοκινητική επιβράδυνση    
* Δυσκολία στη συγκέντρωση, τη μνήμη και στη δυνατότητα λήψης αποφάσεων
* Διαταραχές του ύπνου
* Διαταραχές της όρεξης
* Μείωση της σεξουαλικής διάθεσης
* Ευχές θανάτου ή σκέψεις αυτοκαταστροφής και απόπειρες αυτοκτονίας.
"|Συνεντευξη
Γκέλας Κεσίδης Κυκλαδίτικος Άνεμος από την Τιφλίδα.txt|"Γκέλας Κεσίδης: Κυκλαδίτικος Άνεμος από την Τιφλίδα

Το πολυσήμαντο ραντεβού μας ορίζεται στην Τήνο. Αν και κοσμογυρισμένος, περνά για πρώτη φορά το Πέλαγος που ο ίδιος ταξίδεψε πολύ μακριά, τρισδιάστατα δοσμένο. είναι η πρώτη φορά που περνά το έμφυτο, κυτταρικό του Αιγαίο. Εάν έχει τόση βαρύτητα τούτο το ταξίδι είναι γιατί σ’ αυτή τη Θάλασσα συμπλέουν η εξωτερική και η εσωτερική του πραγματικότητα σ’ αξεδιάλυτο κράμα. Σ’ αλλοτινή μας κουβέντα, κι ενώ ήμουν στη Δήλο, του είχα πει:

-Σε βρίσκω εδώ. Εδώ είναι οι καθαρές σου φόρμες.

-Στις Κυκλάδες, μου αποκρίθηκε, με πήγαν, μόνα τους, η ψυχή και το χέρι.

Στις αφαιρετικές στεριές αυτής της Θάλασσας επέστρεψε άλλωστε ο αγαπημένος του Κονσταντίν Μπρανκούζι για ν’ αντλήσει, πίσω από τη μορφή, την ουσία. Ενώ μέσα στον Ωγκύστ Ροντέν καίει η φωτιά του Μικελάντζελο πυροδοτώντας τολμηρές ρεαλιστικές συνθέσεις που σπάζουν τα ακαδημαϊκά πρότυπα της εποχής αποθεώνοντας μια εμποτισμένη από πνεύμα αισθησιακή σάρκα, κελεύσματα μιας εποχής πολύ πιο μακρινής οδηγούν το Ρουμάνο βοηθό του στην αποφασιστική στροφή από την οποία θα προκύψει το «Φιλί»* το δικό του. Στις αρχέγονες ρίζες, στο συλλογικό ασυνείδητο, στα κυκλαδικά ειδώλια, στις αυστηρές συμπαγείς φόρμες, στον κύκλο, στο στοιχειώδες και απέριττο, στη γεωμετρικότητα, εντοπίζει ο Μπρανκούζι την πρώτη και την έσχατη χειρονομία. Στην παιδική ηλικία της γης, στην πρώιμη αρχαιότητα, η οπτική του βρίσκει την τελείωση και το τέλος της ανθρώπινης περιπέτειας, την αποπνευμάτωση. Πετώντας από πάνω της καθετί περιττό, φορτωμένο, επιτηδευμένο, επίκτητο, εισερχόμενη στην ίδια την ανόθευτη ουσία της, η «Μαϊάστρα»** πετάει. Το πνεύμα σπάζει τα δεσμά της ύλης και, σύμβολό του, το πουλί, φεύγει για τους αιθέρες. Όπως κάθε ζενίθ, έτσι και το Ροντενικό, έχει σημάνει, ταυτόχρονα, κορύφωση και τέλμα. Ακτινοβολεί, πάλλεται ολοζώντανο μέσα στο σφρίγος των φωτοσκιάσεων και των μυώνων, κυοφορώντας στο πεπερασμένο του το καινούργιο που ο Μπρανκούζι θ’ ανασύρει από την τοτεμική μαγεία που ο δάσκαλος σκότωσε. Από την ίδια αρχαϊκή Πηγή θα εμπνευστούν οι Αλμπέρτο Τζιακομέτι, Χένρι Μουρ, Αμεντέο Μοντιλιάνι, Πωλ Γκωγκέν, Πάμπλο Πικάσο.

-Η σχέση σου με τις Κυκλάδες μετρά πολλά χρόνια…

-Από όταν ήμουν παιδί. Παρευρισκόμουν τότε σ’ αρχαιολογικές ανασκαφές παρακολουθώντας σεμινάρια. Τα καλοκαίρια που παραθερίζαμε στο χωριό της μητέρας μου, Melaani, το ’σκαγα απ’ το σπίτι και πήγαινα στο νεκροταφείο μόνος και φοβισμένος. Η αίσθηση αυτή του απαγορευμένου με συνέπαιρνε ώσπου κατέλυε το φόβο. Ξέθαβα εκεί θραύσματα χαλκού, κομμάτια από αγγεία, οστά. Έτρεχα, ύστερα, με το θησαυρό μου τρισευτυχισμένος σπίτι για να με περιλάβει το κατσάδιασμα της γιαγιάς μου: «Άθεε! Δεν ντρέπεσαι να φέρνεις τέτοια πράγματα εδώ μέσα;»

Προορισμός μας ο Πύργος, γενέτειρα του Γιαννούλη Χαλεπά, του μεγάλου μοναχικού που πάνω του διασταυρώνονται το παλιό με το καινούργιο μετατρέποντάς τον σε πεδίο μαχών.

-Είναι η Τρίτη του Περίοδος που με αγγίζει περισσότερο, μου λέει, και συμφωνώ μαζί του.

-Το 1989, στο πρώτο μου ταξίδι στην Ελλάδα, έπεσαν στα χέρια μου δυο βιβλία, ένα του Φασιανού και ένα του Χαλεπά – των δυο σημαντικότερων, κατά την ταπεινή μου γνώμη, εκφραστών της σύγχρονης ελληνικής τέχνης του εικοστού αιώνα. Από τότε περιμένω αυτή τη στιγμή…

Φτάνουμε πρωί. Περιδιαβαίνουμε το χωριό περιμένοντας την ώρα που θ’ ανοίξει για το κοινό το σπίτι του Γιαννούλη Χαλεπά. Ο Πύργος είναι αφημένος στην καθημερινότητά του, στο ρυθμικό ήχο της σμίλης των μαρμαρογλυπτών. Προχωράμε μέσα σ’ αυτό το πλέγμα, συντονισμένοι όμως κι οι δυο στη συχνότητα του «Στοιχειού» του χωριού που σήμανε την παραφωνία στα άρθρα πίστης και στα στεγανά των συγχωριανών του. Για κάμποση ώρα σωπαίνουμε κοιτάζοντας τα παιδιά που κυνηγιούνται στην πλατεία του χωριού και σκαρφαλώνουν στο πλατάνι ώσπου η εικόνα μάς παίρνει μέσα. Το «Στοιχειό» βάζει σε τροχιά τα ενσταντανέ της προσωπικής μας πορείας, από το τώρα έως πίσω στα παιδικάτα μας, έως τη χαμένη μέσα στον άχρονο χρόνο μοιραία στιγμή που εκδηλώθηκε το «Κάλεσμα», ο προορισμός, το χάρισμα και η κατάρα, ο οργανικός μονόδρομος. Είναι στα ακραία όρια, στο ύψος των Μαρτύρων που περιδινήθηκε ο Χαλεπάς, εκεί που αποτιμάται, σε μέτρο σωστό, η συνέπεια μεταξύ φύσης και πράξης.

Το κατανυκτικό του μειδίαμα, σ’ απόκριση του «Στοιχειού», μετρά λυγίσματα μα όχι σπασίματα της μέσης, θυσίες, δυσκολίες, θυμούς, απώλειες, εκστάσεις, σιωπές, διαβολεμένο πείσμα, εσωτερικές υπαγορεύσεις που άλλες λυτρώθηκαν, άλλες στριμώχθηκαν ή και συνθλίφτηκαν στο βωμό της βιοπάλης. Μετρά ακροβασίες. Στο τέλος, μετρά αμέτρητες υπερβάσεις και μια «χορευτική» πια, καθόλου εμπόλεμη, άρνηση να υποδυθεί, με όποιον τρόπο, πως «έβαλε μυαλό», συνετίστηκε, στον καθαρό του αγώνα πως έκανε σκόντο.

-Δεν μπορώ να κάνω αλλιώς. Θα είμαι πάντα ένας αδιόρθωτος ρομαντικός, ένας ονειροπόλος που όσες φορές κι αν διαψεύδεται, άλλες τόσες, κι ακόμα περισσότερες, θα ψάχνει να βρει το καλό στους ανθρώπους. Αυτή είναι η φύση μου, δεν μπορώ να την αλλάξω.

-Πότε πρωτοαισθάνθηκες το κάλεσμα της γλυπτικής; Θυμάσαι;

-Δεν θυμάμαι. Ίσως και από πολύ νωρίς, από τα παιδικά μου χρόνια. Έως τα δεκαεφτά μου, τουλάχιστον, δεν την είχα επιλέξει ως «επάγγελμα». Η πόλη που μεγάλωσα υπήρξε διαρκές δέλεαρ και κινητήριος μοχλός μου. Ήμουν σε συνεχή επαφή με τον κόσμο της τέχνης. Μιλώ για την Τιφλίδα, την πόλη που, πριν από την έλευση των κομμουνιστών, αποκαλούσαν «Μικρό Παρίσι». Στην κοσμοπολίτική της ατμόσφαιρα, σ’ ένα σταυροδρόμι και χωνευτήρι πολιτισμών, μεγάλωνα. Οι καταβολές μου φέρουν την εικόνα ενός καλλιτέχνη ταγμένου υπηρέτη της τέχνης του που την προσεγγίζει με σεμνότητα, με τον δέοντα σεβασμό, μακριά από δηθενισμούς, κομπασμούς και αλαζονείες. Εκεί που ήκμαζαν ο κινηματογράφος, το θέατρο και οι εικαστικές τέχνες, υπήρχα και εγώ και ωρίμαζα ως προσωπικότητα.

-Τι θυμάσαι πιο έντονα από την Τιφλίδα;

-Τα χρώματα, τις μυρωδιές, τους δρόμους της παλιάς πόλης, τα φωτισμένα παράθυρα τη νύχτα και το πρωί τις μουσικές από το Ωδείο που συνόδευαν τα βήματά μας στο δρόμο προς τη Σχολή Καλών Τεχνών. Η Σχολή ήταν το σπίτι μας, και η παλιοπαρέα, έξι τον αριθμό, ξημεροβραδιαζόμασταν μαζί, ανταλλάσσαμε ιδέες, εργαζόμασταν πλάι-πλάι, κοιμόμασταν στα εργαστήρια που δεν έκλειναν ποτέ.

Θυμάται τον αγαπημένο του δάσκαλο, τον ενενηνταπεντάχρονο σήμερα, Giorgi Otchiauri.

Του χρωστώ τα πάντα. Υπήρξε ο φάρος που μου έδειξε τον δρόμο. Σήμερα τα πράγματα είναι διαφορετικά και στην Τιφλίδα. Οι εποχές αποξένωσαν τον καλλιτέχνη και απ’ αυτή την αποξένωση ελάχιστο καλό μπορεί να προκύψει. Η τέχνη ανήκει στον κόσμο.

Μοιραία η κουβέντα στρέφεται στις δυσκολίες που αντιμετωπίζει τον τελευταίο καιρό με το γλυπτό του Αριστοτέλη, το οποίο φιλοτέχνησε με αφορμή την ανακήρυξη του έτους 2016 σε Έτος Αριστοτέλη από την Unesco. Η υποδοχή του κόσμου από συγκινητική έως αφοπλιστική. τα μηνύματα με τα συγχαρητήρια δίνουν και παίρνουν. Ο Αριστοτέλης είναι μεν παγκόσμια κληρονομιά, πρωτίστως όμως είναι κληρονομιά των Ελλήνων. Νιώθοντας εσωτερικό του χρέος να τιμήσει τόσο το κοινό αίσθημα όσο και τον θεσμό, προσφέρθηκε να δωρίσει το γλυπτό στην Unesco. Οι προσπάθειές του όμως να εξασφαλίσει χορηγία για τη βάση, την έκχυση σε χαλκό και τη μεταφορά του γλυπτού σκοντάφτουν, έως τούτη εδώ τη στιγμή, στα μόνιμα αποστήματα που ταλανίζουν τη χώρα και λέγονται κλίκες, γραφειοκρατία, πολιτικοί παράγοντες και φορείς. Οι προτάσεις του στην Ελληνική Πρεσβεία του Παρισιού και στα γραφεία της Unesco των Αθηνών μένουν αναπάντητες. Αναρωτιόμαστε κι οι δυο πώς είναι δυνατόν να αγνοούν την απλή τούτη αλήθεια: η Τέχνη προαισθάνθηκε και πρωτοστάτησε σ’ όλες τις κοινωνικές αλλαγές πυροδοτώντας τις μάζες. Τώρα τι; Ένα έθνος παρηκμασμένο, τελματωμένο, που δεν του μένει άλλο από το να επαίρεται για τον πολιτισμό των προγόνων του, έρμαιο των ορέξεων των λίγων εκείνων που χαράσσουν τη μοίρα του και που συστηματικά και εσκεμμένα αδιαφορούν για τις ουσιαστικές τονωτικές ενέσεις στο χαμένο γόητρο του ελληνισμού που μια από τις εμβληματικές μορφές του υπήρξε ο Αριστοτέλης.

Δεν κρύβει την εξουθένωσή του απ’ όλα αυτά.

-Γνωρίζεις την αγάπη μου, την ακατανίκητη γοητεία που μου ασκούν τα παλιά κτίρια, την όμορφη ανατριχίλα και την ευλάβεια που με διακατέχουν όταν κοινωνώ την ιστορία τους και προσπαθώ ν’ αφουγκραστώ τ’ ανομολόγητα μυστικά τους. Σε καλύτερους καιρούς, όταν είχα τη δυνατότητα και τις αντοχές γι’ αυτού του είδους τα πάρε-δώσε, υπέβαλλα τη μια πρόταση πίσω από την άλλη. Εγώ ο ίδιος διέθετα ένα αρκετά υπολογίσιμο κεφάλαιο για να μου παραχωρούνταν ένα από τα νεοκλασικά της Θεσσαλονίκης, της Καστοριάς ή της Έδεσσας που, στην κυριολεξία, σαπίζουν ανεκμετάλλευτα. Εικόνα θλιβερή, ντροπιαστική, που όμως είμαι αναγκασμένος, στην πόλη μου τουλάχιστον, ν’ αντικρίζω κάθε μέρα. Ήθελα να έσωζα ένα τέτοιο κτίριο από μια χωρίς νόημα παρακμή, να στέγαζα εκεί το ατελιέ και τα έργα μου, να μεταλαμπάδευα την τέχνη, να υλοποιούσα τα συμπόσια που ακόμα οραματίζομαι, να το ξανάφερνα σε νευρώδη ζωή.

Έως τώρα τίποτα δεν έχει αποσπάσει την προσοχή του πέραν μιας παμπάλαιας πόρτας, ενός παλιού φούρνου που λειτουργεί ως εκθεσιακός χώρος, και τώρα ένας σκύλος. Χαμογελάω, γνωρίζοντας την ιεροτελεστική αγάπη του για τα ζώα. Στο χέρι του χαραγμένο το όνομα του σκύλου που έχασε πριν λίγα χρόνια.

-Η διορατικότητα, η ευφυΐα τους, υπερβαίνουν κατά πολύ εκείνες των ανθρώπων. Πάντα είχα ζώα, είναι το απαραίτητό μου συμπλήρωμα. Εάν έχεις την ικανότητα να «μπαίνεις» μέσα στα μάτια τους, τότε εισέρχεσαι σε μια επικοινωνία που τελείται σε πολύ βαθιά ψυχικά στρώματα. Είναι άγγελοι, οι αληθινοί άγγελοι.

-Πάντα περιβαλλόσουν από ζώα και.. αρχέτυπα…

Χαμογελάει μ’ εκείνο το χαμόγελο που φωτίζει όλο του το πρόσωπο και απαλύνει τις αιχμηρές του γωνίες.

-Μπορώ να πω ότι από την αρχή βυθίστηκα στην αρχαϊκή μυθολογία και παρέμεινα εκεί. Οι Κένταυροι και ο Μινώταυρος, η Σαπφώ και η Περσεφόνη, ο Οιδίποδας και οι Αμαζόνες, η Πηνελόπη και οι μαχητές είναι μόνο μια μικρή λίστα των συνοδοιπόρων μου. Πίστεψέ με, χωρίς αυτούς δεν θα υπήρχε ο Κεσίδης.

-Ξέρεις, του λέω, κάθε φορά που κοιτάζω τις φαλλικές σου Αμαζόνες, τους θηλυπρεπείς σου Κένταυρους, τις πλούσιες, σαν της Μεγάλης Μητέρας, στρογγυλάδες της Πηνελόπης να χαίρονται τον ερωτισμό τους σ’ όλες του τις εκφάνσεις, αναρωτιέμαι αν υπάρχει κανείς μας χωρίς αυτούς. Εμφωλεύουν στο γονιδιακό μας υπόστρωμα, στο συλλογικό ασυνείδητό μας. Στριμώχνεται όλο τούτο σ’ αναλύσεις;

-Είναι και ο λόγος που δεν θέλω να μιλάω για τα έργα μου. Αυτό θα ήταν λίγο γελοίο. είναι σα να βάζεις τον ποιητή ν’ αναλύει δημοσίως τα ποιήματά του.

-Υπάρχει μέσα σου κάποια άλλη μορφή που ζητά να βγει στο φως;

-Πρόσφατα μου φανερώθηκε «Το τρίγωνο της Σαλώμης» (ο Ηρώδης, ο Ιωάννης ο Βαπτιστής και η Σαλώμη). Ίσως να είναι ένα φευγαλέο πάθος, δεν ξέρω, μέλλει να φανεί.

-Ας μη μιλήσουμε λοιπόν για τα έργα σου. Πες μου για τις επιρροές σου.

-Επιρροές φυσικά και υπήρξαν. Αλλά, για να πω την αλήθεια, πάντα ήμουν αρκετά προσεκτικός για να μη βρεθώ σε κύκλο κλειστό και σε ό,τι αυτό συνεπάγεται. Έχω πετύχει, πιστεύω, το εντελώς προσωπικό μου ύφος ή τουλάχιστον αυτό το συμπέρασμα βγάζω από την αξιολόγηση των κριτικών τέχνης. Δεν έχω είδωλα, ο επαγγελματισμός και τ’ όραμά μου είναι για μένα το άλφα και το ωμέγα. Και κάτι ακόμα: ο καλλιτέχνης δεν πρέπει να πέφτει θύμα αυταρέσκειας ή το χειρότερο, αυτομαστιγώματος.

-Υπάρχει κάτι στην καλλιτεχνική σου πορεία που μετανιώνεις γι’ αυτό;

-Ναι. Αν μετανιώνω για κάτι είναι που δεν συνειδητοποίησα νωρίτερα τον καταλυτικό παράγοντα και την αξία του χρόνου. Τα προβλήματα υπήρχαν και θα υπάρχουν πάντα, οφείλουμε όμως να τ’ αντιμετωπίζουμε με τρόπους κι ελιγμούς τέτοιους που να μη μας βγάζουν εκτός πορείας.

-Βρήκες την ευτυχία;

-Δεν θα έλεγα ότι το εγχείρημά μου μού χαρίζει την ευτυχία. Την ευθύνη, ναι. Ίσως γι’ αυτό δεν συγκαταλέγω τον εαυτό μου στους «παραγωγικούς καλλιτέχνες». Δυστυχώς, δεν έχει επιτευχθεί μέσα μου εκείνη η κατάσταση που θα μπορούσα να «παίζω» σαν τον Πικάσο, αυτό θα ήταν ευχής έργον.

-Το όνειρό σου;

-Το όνειρό μου; Ένας μεγάλος κήπος γεμάτος από οικόσιτα και άγρια ​​ζώα και, φυσικά, το εργαστήριο με μια μεγάλη εκθεσιακή αίθουσα. Αυτό είναι όλο… Αυτός είμαι όλος.

Απ’ τον προαύλιο κιόλας χώρο του σπιτιού του Γιαννούλη, παρότι δείχνει συγκρατημένος, αρχίζει ν’ αλλάζει η χροιά της φωνής του. σιγά-σιγά χαμηλώνει ώσπου εισέρχεται στον κραδασμό που μέσα του θα σμίξουν οι Μήδειες και οι Σάτυροι με τον Κένταυρο και την Πηνελόπη, θ’ ανταμώσουν οι Περσεφόνες, σ’ έναν χορό αρχετύπων, σ’ ένα ξέβρασμα του συλλογικού ασυνειδήτου στ’ ανοιχτά. Η λιπόσαρκη, σαν το κερί που λιώνει, μορφή τον καλεί, πίσω και πέρα από τα πράγματα, στο άδυτο που αξιώνονται ελάχιστα μάτια. Τον αφήνω μόνο να σμίξει με τις παρατεταμένες σιωπές και το «αναίτιο», όπως το χαρακτήριζαν, νευρικό γέλιο του Χαλεπά που αλλάζει τώρα σε συνωμοτικό χαμόγελο βλέποντάς τον ν’ αγγίζει τα ταπεινά του αντικείμενα, το σιδερένιο κρεβάτι, τα χαραγμένα στον τοίχο σχέδια, τα προσχέδια, τα ξύλινα σκεύη στην κουζίνα, το καπέλο, το φτωχικό κουστούμι, τα γλυπτά, τα ημιτελή μαρμάρινα ανάγλυφα που, όπως μου είπε αργότερα, «ίσως τα άφησε έτσι για να εγείρουν τη σκέψη πάνω στο κομβικό σημείο όπου διασταυρώνονται ο ρεαλισμός του νησιού με τον ευαίσθητο, πονεμένο, μυθιστορηματικό κόσμο του Χαλεπά, σαν το, αναμεσίς ζωής και θανάτου, ανεξήγητο μειδίαμα της Κοιμωμένης».

*Τίτλος εξίσου ενός εκ των διασημοτέρων γλυπτών του Ροντέν αλλά και, αργότερα, του Μπρανκούζι. Το γήινο «Φιλί» του Ωγκύστ κοντραστάρεται και αντισταθμίζεται από το «Φιλί» που ο Κονσταντίν αλιεύει από το Πεδίο των Ιδεών του Πλάτωνα, σμιλεύοντας, ουσιαστικά, τον Ερμαφρόδιτο.

**Το περίφημο γλυπτό του Μπρανκούζι που δίχασε κοινό και κριτικούς και αποτέλεσε ορόσημο του καλλιτέχνη. Δανείζεται γι’ αυτό το όνομα ενός θαυματουργού πουλιού της Ρουμάνικης μυθολογίας. Το θέμα «Πουλί» θα επανέλθει σε πολυάριθμες παραλλαγές στην καλλιτεχνική του πορεία."|Συνεντευξη
Η αδημοσίευτη συνέντευξη του Κωνσταντίνου Καραμανλή «Στην Ελλάδα ό,τι κάνεις πρέπει να το κάνεις γρήγορα, αλλιώς σαπίζει».txt|"Η αδημοσίευτη συνέντευξη του Κωνσταντίνου Καραμανλή: «Στην Ελλάδα ό,τι κάνεις πρέπει να το κάνεις γρήγορα, αλλιώς σαπίζει»

Μία από τις πιο σηµαντικές, κυριολεκτικά εφ’ όλης της ύλης, πολιτικές συνεντεύξεις που παραχώρησε ποτέ ο Κωνσταντίνος Καραµανλής παρέµεινε αδηµοσίευτη για πάνω από 40 χρόνια. ∆όθηκε το 1981 στον δηµοσιογράφο, συγγραφέα και πολιτικό Βάσο Βασιλείου (ΒΑΣ.ΒΑΣ, 1915-1985) κι ενώ ο Καραµανλής κατείχε πλέον το αξίωµα του Προέδρου της ∆ηµοκρατίας. Με τον Βασιλείου, ο οποίος είχε διατελέσει υφυπουργός Πολιτισµού στην πρώτη κυβέρνηση της Μεταπολίτευσης, ο Καραµανλής συνδεόταν µε δεσµούς οικειότητας και εµπιστοσύνης. Και ίσως ακριβώς γι' αυτό η συγκεκριµένη συνέντευξη ξαφνιάζει σε αρκετά σηµεία της µε την ευθύτητα των απαντήσεων που δίνει ο Καραµανλής στα οµολογουµένως καίρια και εύστοχα ερωτήµατα που θέτει ο Βάσος Βασιλείου.

Οπότε, είτε µιλά για την απαρχή της σταδιοδροµίας του και τις συνέπειες του Εθνικού ∆ιχασµού του 1915, είτε για τα ταραγµένα χρόνια που ακολούθησαν τον Εµφύλιο, είτε για το Κυπριακό και τη χούντα, τις προβληµατικές σχέσεις του µε τα Ανάκτορα ή τα εγγενή πολιτικά ελαττώµατα των Ελλήνων και την Ενωµένη Ευρώπη, σχεδόν κάθε φράση αυτής της συζήτησης µε τον Κωνσταντίνο Καραµανλή είναι αν όχι συναρπαστική, σίγουρα µια πολύτιµη ψηφίδα Ιστορίας.

Η συνέντευξη µοιάζει περισσότερο µε µια µακρά, ελεύθερη και εκ βαθέων εξοµολόγηση ή και αναδροµή σε γεγονότα, αποφάσεις και βιώµατα από το ύψος των 74 ετών της ηλικίας του πια, αλλά µε τα αποθέµατα πείρας και γνώσεων ενός αναπόφευκτα αµφιλεγόµενου, αλλά σε κάθε περίπτωση εµβληµατικού Έλληνα πολιτικού ηγέτη.

«Η Ελλάς είναι δυνατόν να παίξει κάποιον ρόλο στη διεθνή ζωή σαν µέλος της Ενωµένης Ευρώπης. Με µια ικανή πολιτική ηγεσία µπορεί να επηρεάζει τις αποφάσεις που λαµβάνει η Ευρώπη και µε τον τρόπο αυτό να διαδραµατίσει σηµαντικό ρόλο στη διεθνή ζωή»

Το protothema.gr δημοσιεύει ολόκληρη τη συνέντευξη-ποταµό, η οποία κάλλιστα θα μπορούσε να χαρακτηριστεί ως ντοκουμέντο μοναδικής ιστορικής αξίας. Ανασύρθηκε από το αρχείο του Ιδρύµατος «Κωνσταντίνος Καραµανλής» µόλις τον ∆εκέµβριο του 2023, προκειµένου να συµπεριληφθεί, ως επίµετρο, στις τελευταίες σελίδες του συλλογικού έργου «Καραµανλής - Η πολιτική ως δηµιουργία» (εκδ. Ευρασία), σε επιµέλεια του πανεπιστηµιακού καθηγητή και πρώην υπουργού Παιδείας Κωνσταντίνου Αρβανιτόπουλου.

Κι έτσι, αφού εντρυφήσει στα δοκίμια που περιλαμβάνονται στο βιβλίο, γραμμένα από διαπρεπείς Έλληνες πολιτικούς, επιστήμονες, ανθρώπους της τέχνης κ.λπ. όπως ο Μίκης Θεοδωράκης, ο τέως ΠτΔ Προκόπιος Παυλόπουλος, ο Γιώργος Αλογοσκούφης, ο Κώστας Γεωργουσόπουλος κ.α., ο αναγνώστης μεταφέρεται νοερά στο γραφείο του Κωνσταντίνου Καραμανλή. Του ανθρώπου που επηρέασε τη μοίρα του ελληνικού έθνους στο δεύτερο μισό του 20ου αιώνα όσο ελάχιστοι πολιτικοί ηγέτες.

Απόσπασμα από αδημοσίευτη συνέντευξη του Κωνσταντίνου Καραμανλή στον Βάσο Βασιλείου (1981). Επίμετρο στο βιβλίο «Καραμανλής - Η πολιτική ως δημιουργία» του Ιδρύματος Κωνσταντίνος Καραμανλής, εκδόσεις Ευρασία, σε επιμέλεια Κωνσταντίνου Αρβανιτόπουλου, σελ. 385-410.

Εισήλθατε στην πολιτική το 1935 μέσα σε ένα πολύ έκρυθμο πολιτικό κλίμα.

Είναι γνωστό ότι τον Μάρτιο του 1935 έγινε το κίνημα του Βενιζέλου και νομίζω ότι ήταν ένα δραματικό τέλος σε μία λαμπρή σταδιοδρομία. Μετά το κίνημα αυτό έγιναν εκλογές στις οποίες έλαβα μέρος. Οι εκλογές εκείνες ήταν εύκολες, για τον λόγο ότι είχε απόσχει η αντιπολίτευση. Δεν κράτησε όμως η Βουλή εκείνη παρά 5-6 μήνες, γιατί έγινε το κίνημα των Παπάγου, Ρέππα και Φωκά. Κατήργησαν τον Τσαλδάρη, πήρε ο Κονδύλης την εξουσία, επέσπευσε την επάνοδο του Βασιλέως και μόλις επανήλθε ο Βασιλεύς διέλυσε τη Βουλή. Ο Βασιλεύς επανελθών έκανε δύο πράγματα: Εδωσε αμνηστία και προκήρυξε εκλογές. Τότε ακριβώς ήταν που ο Βενιζέλος ζητωκραύγασε υπέρ του Βασιλέως. Και αυτό ήταν μία από τις ανεξήγητες ασυνέπειες στην καριέρα του Βενιζέλου, ο οποίος έκανε το κίνημα για να αποτρέψει την επάνοδο του Βασιλέως. Πώς μετά έξι μήνες είπε «ζήτω ο Βασιλεύς;»

«Ο Μεταξάς, διά του Μανιαδάκη, με είχε βολιδοσκοπήσει αν θα ήθελα να γίνω Υποδιοικητής της Αγροτικής Τραπέζης. Διότι από την πρώτη στιγμή, λόγω της μετριοπάθειάς μου, είχα δημιουργήσει μία εντύπωση αγαθή σε όλα τα κόμματα. Αλλά τους είπα: «Δεν μπορώ. Θα πάω σπίτι μου. Σε δικτατορία δεν μπορώ να συμπράξω».

Η αλήθεια είναι ότι το έκανε με αντάλλαγμα την αμνηστία. Μετά από τη διάλυση της Βουλής έγιναν εκλογές για Αναθεωρητική Βουλή. Εβαλα και πάλι υποψηφιότητα και εξελέγην και πάλι πρώτος βουλευτής στις Σέρρες. Και αυτή όμως η Βουλή δεν διήρκεσε παρά 5-6 μήνες. Τα δύο μεγάλα κόμματα, που ήταν το Λαϊκό και το Φιλελεύθερο, ήταν περίπου ισόπαλα, ισοδύναμα και αρνούνταν να συνεργαστούν. Είχαν διαφωνίες στο θέμα της κατανομής των Υπουργείων κ.λπ. Εδωσε λοιπόν αμνηστία [σσ: ο Βασιλεύς] και προκήρυξε εκλογές, αφού έκανε πρωθυπουργό τον Κων. Δεμερτζή. Και αρνούμενοι να δώσουν κυβέρνηση, οι μεν Φιλελεύθεροι έδωσαν ψήφο εμπιστοσύνης στον Ιωάννη Μεταξά, ο δε Παναγής Τσαλδάρης του Λαϊκού Κόμματος, έδωσε ψήφο ανοχής.

Το Σύμφωνο Σοφούλη-Σκλάβαινα τότε περίπου δεν ήταν;

Τότε ήταν, τον Φεβρουάριο του 1936. Αλλά το Σύμφωνο Σοφούλη-Σκλάβαινα δεν το παζάρεψε μονάχα ο Σοφούλης. Το παζάρεψε, δια του Αγγελόπουλου, μυστικά ο Τσαλδάρης. Το γεγονός είναι ότι τα κόμματα διέπραξαν το σφάλμα να αρνηθούν να συνεργαστούν για να δώσουν κυβέρνηση, με αποτέλεσμα να εμπιστευθούν στον Μεταξά την εξουσία. Μολονότι γνώριζαν ότι ο Μεταξάς είχε λίγο πολύ δικτατορικές αντιλήψεις.

Κύριε Πρόεδρε, είναι γεγονός ότι τότε πήγαιναν σε ακροάσεις στον Βασιλέα και έλεγαν περίπου οι αρχηγοί των δύο κομμάτων ότι καλό θα ήταν να δοθούν έκτακτες εξουσίες, αλλά το πρότειναν όπως θα βόλευε τον καθένα;

Ως κόμματα όχι. Αν ενθυμούμαι καλά -ήμουν βουλευτής τότε- διαφωνούσαν στο θέμα των κρίσιμων Υπουργείων. Εξάλλου, λόγω του φανατισμού που είχε προκαλέσει το κίνημα του Βενιζέλου, είχε αναβιώσει κατά έναν τρόπο ο διχασμός του 1915. Υπήρχε αμοιβαία δυσπιστία, καυγάδιζαν ποιος θα πάρει το Υπουργείο των Εσωτερικών, ποιος θα πάρει της Βορείου Ελλάδος κ.λπ., και δεν συμφωνούσαν. Ουσιαστικά, όμως, τη συνεργασία την καθιστούσε ανέφικτη το γεγονός ότι είχαν αναζωπυρωθεί τα πάθη και προκειμένου να απαλλαγούν από τη δυσχέρεια, έδωσαν ψήφο εμπιστοσύνης στον Μεταξά. Διότι εν τω μεταξύ είχε πεθάνει ο Δεμερτζής και ανέλαβε ο Μεταξάς, που ήταν Αντιπρόεδρος. Και μολονότι γνώριζαν τις τάσεις του Μεταξά, του εμπιστεύθηκαν την εξουσία. Και έγινε η δικτατορία, διαλύθηκε η Βουλή και εγώ πήγα στις Σέρρες και άνοιξα το δικηγορικό μου γραφείο.

Είναι γεγονός ότι σας είχε γίνει μία βολιδοσκόπηση να μετάσχετε σε κυβέρνηση Μεταξά;

Όχι να μετάσχω στην κυβέρνηση. Ο Μεταξάς, διά του Μανιαδάκη, με είχε βολιδοσκοπήσει αν θα ήθελα να γίνω Υποδιοικητής της Αγροτικής Τραπέζης. Διότι από την πρώτη στιγμή, λόγω της μετριοπάθειάς μου, είχα δημιουργήσει μία εντύπωση αγαθή σε όλα τα κόμματα. Μου είχαν λοιπόν προτείνει να αναλάβω Υποδιοικητής της Αγροτικής Τραπέζης. Αλλά τους είπα: «Δεν μπορώ. Θα πάω σπίτι μου. Σε δικτατορία δεν μπορώ να συμπράξω».

Θα ήθελα να σας ρωτήσω ποια ιδέα είχατε για την εποχή του Μεταξά. Δηλαδή, οικονομικοί συνεργάτες μου διαπίστωναν ότι, ενώ είχαμε πολύ άσχημα οικονομικά μεγέθη πριν, στην εποχή του Μεταξά ήταν πολύ ικανοποιητικά.

Ο Μεταξάς έκανε καλή δουλειά, αλλά την έκανε με δικτατορικές μεθόδους. Αυτό είναι το μειονέκτημά του. Δεν υπάρχει αμφιβολία ότι έβαλε σε μία τάξη τον τόπο και πέτυχε να ενώσει το Εθνος κατά τη διάρκεια του πολέμου, αλλα όπως, είπα, τα έκανε αυτά με δικτατορικές μεθόδους.

Είχε και ισοσκελισμένο προϋπολογισμό.

Λειτουργούσε καλά τότε το Κράτος. Εξυγίανε τα οικονομικά και προπαντός, με την ευκαιρία του πολέμου, ένωσε το Εθνος και έγινε αυτό το οποίο έγινε στην Αλβανία. Δεδομένου όμως ότι αυτά τα έκανε σαν δικτατορία, δεν μπορεί κανένας να τα χειροκροτήσει. Μετά μπήκαμε στον πόλεμο, έγινε ο εμφύλιος. Εγώ βρισκόμουν στην Αθήνα πρόσφυγας μετά την κατάληψη των Σερρών από τους Βούλγαρους. Πέρασα δύσκολες ημέρες (που τις περιγράφει και ο Ζενεβουά στη βιογραφία μου). Είχα μετάσχει τότε της κίνησης μίας ομάδας σοσιαλιζόντων διανοουμένων.

Το ξέρω. Εγώ σας είχα δει στο σπίτι του Κωνσταντίνου Τσάτσου μία φορά.

Όταν με κάλεσαν να συνεργαστώ μαζί τους, τους ρώτησα: «Ποιες περίπου είναι οι επιδιώξεις σας;» Μου είπαν: «Να ανανεώσουμε την πολιτική ζωή του τόπου». Αυτό εγώ το πίστευα βαθύτατα. Γιατί πράγματι αυτά τα οποία έγιναν -ιδίως μετά το 1935-, το κίνημα, η άρνηση των κομμάτων να κάνουν κυβέρνηση, η δικτατορία κ.λπ., έδειχναν την πολιτική ασυναρτησία που υπήρχε στον τόπο μας. Κάποτε μάλιστα ρώτησα παλιό μου φίλο πολιτευόμενο: «Δεν μου λες, πώς είναι δυνατόν να γίνονται αυτά τα πράγματα, τα οποία λογικά δεν εξηγούνται;» «Φοβούμαι», μου λέει, «ότι το μυαλό μας δεν λειτουργεί καλά. Μην ψάχνεις να βρεις λογική στην πολιτική ζωή της Ελλάδος». Τους είπα τότε: «Αν έχετε σαν επιδίωξη την ανανέωση της πολιτικής ζωής του τόπου, εγώ είμαι υπέρ της απόψεως αυτής. Πιστεύω στην ανάγκη αυτή».

«Ο Ελληνας, όταν εντάσσεται σε ένα κόμμα, δεν εντάσσεται διότι πιστεύει στην ιδεολογία του, στο πρόγραμμά του, στο έργο του. Εντάσσεται διότι ενθουσιάζεται από πρόσωπα. Σ’ αυτό οφείλεται το γεγονός ότι δεν έχουμε σταθερά και μακρόβια κόμματα. Χωρίς μακρόβια κόμματα δεν μπορεί να υπάρξει Δημοκρατία»

Θα κάνω τώρα μία παρεμβολή. Δεν ξέρω αν έχεις αυτό το γράμμα που είχα στείλει από την Αγγλία στον Γεώργιο Αβτζή. Στο γράμμα αυτό λέω από τότε, από το 1945, πώς πρέπει να ανανεωθεί η πολιτική μας ζωή. Πήγα λοιπόν μ' αυτούς, αρχίσαμε τις συζητήσεις, αλλά επειδή ήταν περισσότερο θεωρητικοί παρά πρακτικοί, ύστερα από δύο μήνες κατάλαβα ότι δεν θα έβγαινε πέρα αυτή η δουλειά. Τους είχα προτείνει στην αρχή τα εξής: «Πρέπει να αναπτύξουμε δράση, δηλαδή πρέπει να προλάβουμε το ΕΑΜ. Αυτό που θέλει να πάρει ο λαός από το ΕΑΜ, την ανανέωση της πολιτικής μας ζωής, να προλάβουμε να το προσφέρουμε εμείς. Να βγάλουμε κι εφημερίδα, να αγωνιστούμε». Υπήρχε, όμως, απροθυμία, υπήρχαν διαφωνίες και ιδεολογικές αντιθέσεις -όπως αποδείχθηκε εκ των υστέρων-, διότι ο μεν Αγγελόπουλος πήγε στο βουνό, ο δε Κόκκαλης, ο οποίος μετείχε της ομάδας, πήγε στο Κομμουνιστικό Κόμμα. Δεν υπήρχε ομοιογένεια ιδεολογική. Όταν το διαπίστωσα αυτό και με την πείρα που είχα, τους είπα ότι δεν μπορούσα να συνεχίσω και αποχώρησα. Δημιουργήθηκε τότε το θέμα των αποστολών στη Μέση Ανατολή και με πρότειναν και μένα να μετάσχω στη δεύτερη ομάδα. Ήταν ο Τσαλδάρης, ο Χέλμης, εγώ και κανα-δυο άλλοι. Και είχα μία περιπέτεια μακρά τότε. Επρόκειτο να μας πάρει ένα καΐκι από το Πόρτο Ράφτη. Προδόθηκε, όμως, από κάποιον η οργάνωση αυτής της αποστολής. Μας ειδοποίησαν νύχτα, ήμασταν σ' ένα καλύβι εκεί στο Πόρτο Ράφτη, τα παρατήσαμε και γυρίσαμε πεζοί πίσω στην Αθήνα σε κακό χάλι.

Κατόπιν έκανα άλλες δύο απόπειρες να πάω στη Μέση Ανατολή, αποτυχημένες κι αυτές, ώσπου στο τέλος ένας σύνδεσμος των Άγγλων με ειδοποίησε ότι υπάρχει ένα καΐκι, με το οποίο θα φύγουν τρεις τέσσερις αξιωματικοί. Το καΐκι αυτό μας περίμενε στην Ανάβυσσο. Ήταν περιπέτεια μεγάλη. Μας πήρε το καΐκι και όταν φθάσαμε στο στενό μεταξύ Άνδρου και Τήνου είχε τέτοιο μελτέμι που ήταν αδύνατο να περάσουμε. Τελικά, φθάσαμε στην Τήνο και μπήκαμε μέσα σε μια σπηλιά, περιμένοντας να πέσει ο καιρός.

Εκεί υπήρχε ένα τμήμα, ένα φυλάκιο του ΕΛΑΣ. Κάποιος αποκάλυψε την παρουσία μας εκεί. Ήρθαν λοιπόν στις πέντε το πρωί, μας συνέλαβαν και μας πήγαν στο Τελωνείο της Πανόρμου της Τήνου, όπου μας κράτησαν εκεί 30-40 ημέρες. Πρόθεσή τους ήταν από εκεί να μας πάνε στο στρατηγείο του ΕΛΑΣ στην Εύβοια, για να μας δικάσουν. Αλλά λόγω του μελτεμιού ήταν αδύνατο να ταξιδέψει καΐκι για την Εύβοια. Αυτό μ' έσωσε.

Ένα πρωί είχα συνεννοηθεί με κάποιον σύνδεσμο επίσης των Άγγλων στην Τήνο, κάποιον Ζέρβα, ο οποίος ήταν ναυτικός. Συνεννοηθήκαμε κι ένα πρωί πήδησα από το παράθυρο του Τελωνείου, πήγα σ' ένα ακρωτήρι που είχε μία βάρκα και πήγαμε να συναντήσουμε ένα καράβι που πήγαινε στη Μέση Ανατολή. Μέσα στο καράβι ήταν καμιά σαρανταριά. Επειδή, όμως, επισημάνθηκε κάποιο περιπολικό γερμανικό, δεν συνεχίσαμε προς τη Μέση Ανατολή αλλά πήγαμε στα Γιούρα. Εκεί μείναμε δύο βράδια.

Εν συνεχεία πήγαμε στο Τσεσμέ και από εκεί πήγα στη Σμύρνη, απ' όπου μας πήραν οι Άγγλοι και μας πήγαν στο Χαλέπι. Εμένα με κράτησαν στο Χαλέπι. Στη Σμύρνη ήταν και ο Ζολώτας, ο Γαρουφαλιάς και άλλοι. Σ' αυτούς ο Παπανδρέου έστειλε διαβατήρια για να πάνε στο Κάιρο, ενώ σ' εμένα δεν έστειλε, με αποτέλεσμα να με κρατήσουν οι Άγγλοι στο Χαλέπι 40 μέρες. Ήταν καλοκαίρι τότε και μαρτύρησα.

Με τον Παπανδρέου είχα μία συνομιλία στο διαμέρισμά του στη Βασιλίσσης Σοφίας, πριν φύγει για τη Μέση Ανατολή. Είχαμε συμφωνήσει τότε ότι δεν πρέπει με κανένα τρόπο να αναγνωρίσουμε πολιτική υπόσταση στο ΕΑΜ. Διότι, δι' αυτού του τρόπου, θα του δίναμε τη δυνατότητα να κατακτήσει τον κόσμο. Όταν λοιπόν αυτός στο Συνέδριο του Λιβάνου κάλεσε και εκπροσώπους του ΕΑΜ, εγώ του έκανα τον Αύγουστο ένα γράμμα και του είπα ότι: «Η σημερινή πολιτική σας αφίσταται από εκείνα τα οποία είχαμε πει στην Αθήνα και νομίζω ότι με την πολιτική αυτή θα οδηγήσετε τον τόπο σε μεγάλη περιπέτεια». Ο Παπανδρέου σκέφθηκε προφανώς ότι θα του ήμουν μπελάς στο Κάιρο και γι' αυτό δεν μου έστειλε διαβατήριο.

«Η δήλωσή μου, όπως έγινε στη «Monde», επέφερε έναν κλονισμό στη χούντα. Εκανα, λοιπόν, τη σκέψη ότι, εάν τη στιγμή εκείνη παραιτείτο η κυβέρνηση και ο Βασιλεύς διόριζε οποιονδήποτε πρωθυπουργό, χωρίς να περιλάβει στη νέα κυβέρνηση τους συνταγματάρχες, αυτοί θα κάθονταν φρόνιμα. Μάλιστα αυτό το εμπιστεύθηκαν κάποτε οι ίδιοι και στον Αρχιεπίσκοπο Ιάκωβο, στον οποίο είπαν ότι, εάν ο Βασιλεύς έκανε αυτό το οποίο τον συμβούλευσε ο Καραμανλής, θα καθόμασταν ""σούζα""»

Κάθισα στο Χαλέπι 40 μέρες και όταν η κυβέρνηση του Παπανδρέου έφυγε από το Κάιρο και πήγε στη Νεάπολη, τότε μου έστειλαν το διαβατήριο. Έφυγα από το Χαλέπι σε κακό χάλι. Στην Αίγυπτο έμεινα 5-6 μέρες και όταν απελευθερώθηκε η Αθήνα, με ένα στρατιωτικό αεροπλάνο με άλλους 4-5 επέστρεψα στην Αθήνα. Όταν ήλθα στην Αθήνα (ήταν τότε η Κυβέρνηση Παπανδρέου) έμενα στο ξενοδοχείο «Αθηνών». Μπήκαμε τότε στα Δεκεμβριανά. Εγώ δεν είχα ούτε τότε σχέσεις με τον Παπανδρέου, διότι με το γράμμα μου εκείνο τον έκανα δύσπιστο απέναντι μου και με θεωρούσε για ενόχληση. Αλλά στο μεταξύ στα Δεκεμβριανά ο Παπανδρέου δεν ήξερε τι να κάνει. Απείλησε να παραιτηθεί και οι Άγγλοι τον κράτησαν με το ζόρι τις πρώτες μέρες.

Εγώ τότε, όπως είπα, δεν είχα καμιά ανάμιξη στην πολιτική, μέχρι που προκηρύχθηκαν εκλογές. Πριν να γίνουν οι εκλογές, είχα πάει στην Αγγλία, στο Καίμπριτζ, για 2-3 μήνες, και έγραψα αυτό το γράμμα στον Αβτζή, εν όψει των εκλογών, και έλεγα τις σκέψεις μου για το μέλλον της Ελλάδος. Και πράγματι ήταν πολύ ορθή, θα έλεγα τολμηρή μεν αλλά ρεαλιστική η ανάλυση που έκανα τότε του πολιτικού προβλήματος της Ελλάδος. Ίδια ανάλυση θα μπορούσε να κάνει κάποιος και σήμερα, για το τι έχει ανάγκη αυτός ο τόπος.

Όταν γύρισα πίσω, έλαβα μέρος στις εκλογές. Ήταν εκλογές τότε για Αναθεωρητική Βουλή. Εξελέγην βουλευτής, αλλά η Βουλή αυτή επί 4 χρόνια δεν κατέστη δυνατόν να δώσει Σύνταγμα. Ομιλώ για τις εκλογές του 1946.

Θα ήθελα να μου αναπτύξετε λίγο το μέρος που αφορά την αντίρρησή σας προς τον Παπανδρέου, να λάβει πολιτική υπόσταση το ΕΑΜ.

Αυτό το είχαμε συμφωνήσει εδώ, και μάλιστα πλειοδοτούσε. Λέγαμε πως από τη στιγμή που θα αναγνωρίσουμε το ΕΑΜ σαν πολιτική δύναμη, είναι σαν να ενθαρρύνουμε τον λαό να το ακολουθήσει. Και μου έλεγε το εξής, μάλιστα, ο Παπανδρέου: Ότι εάν γίνουν εκλογές και κατεβεί ως πολιτικός σχηματισμός το ΕΑΜ και πάρει 100 ψήφους, τότε το αναγνωρίζουμε ως κόμμα. Αλλά αυτή τη στιγμή είναι σφάλμα να το αναγνωρίσουμε. Και συμφώνησα μαζί του. Όταν πήγε στη Μέση Ανατολή, όμως, άλλαξε πολιτική. Φυσικά δεν θα θέλατε τότε να είχε πολιτική δύναμη ούτε ο ΕΔΕΣ.

Όχι. Αυτό αφορούσε κάθε κίνημα αντίστασης. Αυτό που έλεγα ήταν ότι, όταν θα κάνουμε εκλογές, μπορούν να εμφανίσουν ό,τι σχηματισμούς θέλουν. Εάν πάρουν 10 ψήφους γίνονται κόμματα, αλλά δεν μπορούμε να τα αναγνωρίσουμε ως κόμματα διαρκούντος του πολέμου.

Στην επιστολή σας της 2ας Νοεμβρίου 1945 στον φίλο σας Γεώργιο Αβτζή, γράψατε: «Ξέρεις ποια είναι η έννοια της πολιτικής για μένα; Η θέληση και η ικανότητα να θυσιάζεσαι για τον τόπο σου». Θεωρείτε τον ελληνικό χαρακτήρα ικανό να ανταποκριθεί σε μία τόσο απαιτητική αρετή;

Ο πατριωτισμός δεν πρέπει να εκδηλώνεται μόνο την ώρα της μάχης. Πρέπει να χαρακτηρίζει όλες τις εκδηλώσεις της συμπεριφοράς μας απέναντι της πολιτείας. Δεν νομίζω ότι ο ελληνικός χαρακτήρας ανταποκρίνεται στην ανάγκη αυτή.

Ποια ήταν η προσπάθειά σας στα υπουργεία που αναλάβατε κατά καιρούς, ποιες δυσχέρειες συναντούσατε στην εκπλήρωση της αποστολής σας, πώς τις υπερνικούσατε, ώστε να έχει δημιουργηθεί μία δημόσια γνώμη για την ευδόκιμη θητεία σας, που σας έφερε στην πρωθυπουργία;

Για να κυβερνήσεις ένα υπουργείο χρειάζεται: πρώτον, να επισημάνεις τα προβλήματά του. Δεύτερον, να τα ιεραρχήσεις. Τρίτον, αφού αξιολογήσεις τους συνεργάτες σου, να κάνεις από αυτούς ένα μικρό επιτελείο που να δραστηριοποιεί το σύνολο των υπηρεσιών. Τέταρτον, από τη στιγμή που θα βρεις την ορθή λύση του προβλήματος, να προβείς με τρόπο αποφασιστικό στην άμεση εκτέλεση της απόφασης που πήρες. Και πέμπτον, να παρακολουθείς προσωπικά την εκτέλεση των εντολών που έδωσες. Κοντολογίς, θα έλεγα, να έχεις την ικανότητα να κυβερνάς ανθρώπους και μεταξύ πολλών λύσεων, να βρεις την ορθή και αφού τη βρεις να έχεις τη βούληση να την κάνεις πράξη.

«Νομίζω ότι ο λαός μας δεν κατέστη ικανός να λύσει το πολιτικό του πρόβλημα [...] Είναι νοσηρή η διάρθρωση της πολιτικής

μας ζωής και τούτο οφείλεται στο γεγονός ότι οι Ελληνες

σαν πολίτες, σαν εκλογείς, είναι ασταθείς. Γι’ αυτό δεν κατορθώσαμε ποτέ να έχουμε σταθερό και ομαλό πολιτικό βίο».

Γιατί παραιτηθήκατε από υπουργός Μεταφορών το 1948; Έχει γραφεί ότι παραιτηθήκατε επειδή η τότε κυβέρνηση δεν αδιαφόρησε, όσο θα επιθυμούσατε, προς τις βρετανικές πιέσεις, για μία υπόθεση οικονομικής παραχώρησης.

Πραγματικά, την εποχή εκείνη είχα έρθει σε σύγκρουση με την εταιρεία Power. Της ζήτησα να διαθέσει κεφάλαια για να ενισχύσει τις εγκαταστάσεις της και, επειδή αδυνατούσε να το πράξει, πρότεινα να διαθέσουμε εμείς τα χρήματα, αλλά να αναθεωρηθεί η σύμβαση. Η πρότασή μου αυτή συνάντησε τις αντιδράσεις της βρετανικής κυβέρνησης, που έφερε τότε σε δυσκολία τον Σοφούλη και τον Τσαλδάρη, οι οποίοι συνέστησαν να αναζητηθούν συμβιβαστικές λύσεις. Τους είπα ότι αρνούμαι να το πράξω και ότι για να τους διευκολύνω, είμαι πρόθυμος να παραιτηθώ. Μετά μία εβδομάδα, όμως, έγινε ανασχηματισμός της κυβέρνησης και παρακλήθηκα να αναλάβω το υπουργείο Προνοίας. Το περίεργο είναι ότι, μολονότι η πρότασή μου για αναθεώρηση της σύμβασης είχε εγκριθεί από το Υπουργικό Συμβούλιο, μετά την αποχώρησή μου από το υπουργείο Μεταφορών, παρέμεινε ανεκτέλεστη μέχρι την εποχή που, ως πρωθυπουργός πλέον, έκανα την εξαγορά της Power από το Δημόσιο.

Ποιο ήταν το πολιτικό πρόβλημα της χώρας μας όταν σας δόθηκε στις 5 Οκτωβρίου 1955 η εντολή για τον σχηματισμό κυβέρνησης και τι συνετέλεσε στην απόφαση του ρυθμιστή του Πολιτεύματος [σσ: του βασιλιά] να σας δοθεί η εντολή;

Υπήρχε χαώδης κατάσταση, διοικητική και οικονομική, την οποία επέτεινε η μεγάλη κρίση του Κυπριακού. Όταν ένας ιστορικός συγγραφέας με ρώτησε αν υπήρξε αμερικανική παρέμβαση για την επιλογή μου, απάντησα ότι ούτε με τα Ανάκτορα ούτε με τους Αμερικανούς είχα σχέσεις και πολύ περισσότερο οικειότητες. Η εξήγηση της προτίμησης του Βασιλέως είναι ότι ήμουν επιτυχών υπουργός και ότι είχε φθαρεί εντελώς ο «Συναγερμός» [σσ: Κόμμα του στρατηγού Αλέξανδρου Παπάγου]. Και αυτό είχε αντίκτυπο και στους δύο αντιπροέδρους [σσ: Παναγιώτης Κανελλόπουλος και Στέφανος Στεφανόπουλος]. Η δημόσια, εξάλλου, έκταση, την οποία έλαβε ο οξύς ανταγωνισμός τους για τη διαδοχή, είχε επιτείνει τη φθορά τους. Ο μόνος τομέας στον οποίο ο «Συναγερμός» είχε εμφανίσει έργο, ήταν ο δικός μου. Είχα επίσης μέσα στον «Συναγερμό» μία ανεξαρτησία αναγνώριση, επειδή έμεινα αμέτοχος στις μικροπολιτικές διενέξεις, επιλογή η οποία υπήρξε ορθή και αντικειμενική, όπως αποδεικνύεται από το γεγονός ότι την επομένη εστάλησαν στον Βασιλέα χιλιάδες συγχαρητήρια τηλεγραφήματα. Επίσης, πήγα στη Βουλή και πήρα 200 ψήφους επί 279 παρόντων και στις εκλογές που ακολούθησαν έλαβα το 48% των ψήφων. Αν λοιπόν η επιλογή οφειλόταν σε «εύνοια», δεν θα μπορούσε να έχει αυτήν την εντυπωσιακή λαϊκή επιδοκιμασία.

Γιατί εισηγηθήκατε στον Βασιλέα εκλογές το 1956; Ποια «κατάσταση έπρεπε να εκκαθαριστεί» -κατά τη δική σας τότε διατύπωση- με την προσφυγή στη λαϊκή ετυμηγορία και πώς πετύχατε, ύστερα από τόσο σύντομη διακυβέρνηση να προσελκύσετε στην ΕΡΕ βουλευτές της αντιπολίτευσης και ανάμεσά τους πρώην βενιζελικούς υπουργούς;

Εισηγήθηκα το 1956 τις εκλογές για τους εξής λόγους: Πρώτον, διότι μετά τον θάνατο του Παπάγου ήταν βαρύ το πολιτικό κλίμα του τόπου. Δεύτερον, επιμόνως ζητούσε εκλογές από καιρό η αντιπολίτευση. Τρίτον, θέλω να αντλώ την εξουσία απευθείας από τον λαό, για να μπορώ να την ασκήσω αποτελεσματικά. Και τέταρτον, διότι ήθελα να επωφεληθώ της αγαθής εντυπώσεως που δημιούργησε στον λαό η ανάληψη της εξουσίας από μέρους μου.

«Ενθυμούμαι, όταν έφθασα στο αεροδρόμιο, με έσπρωξαν και με ανέβασαν επάνω στην ταράτσα να βγάλω λόγο. Δεν υπήρχε, όμως, ούτε οργάνωση ούτε μικρόφωνο. Επιχείρησα να τους χαιρετήσω και να τους πω πέντε λόγια μέσα σ’ ένα πανδαιμόνιο. Αγανάκτησα τότε και τους φώναξα: ""Πάψτε επιτέλους!"" Ενας γεροντάκος που ήταν πίσω μου είπε: ""Τέτοιος έφυγε, τέτοιος γύρισε"". Δεν άλλαξα ως άνθρωπος, άλλαξαν οι περιστάσεις και σαν άνθρωπος με πείρα και πολιτική σωφροσύνη έπρεπε να κάνω την πολιτική που επέβαλαν οι περιστάσεις»

Τι ώθησε τους κεντρώους αντιπάλους σας να σχηματίσουν με την ΕΔΑ στις εκλογές του 1956 «Λαϊκό Μέτωπο» και πού οφείλεται το ότι ο λαός σάς περιέβαλε με την εμπιστοσύνη του και σας πρόσφερε αυτοδύναμη πλειοψηφία, μολονότι δεν είχατε δοκιμασθεί παρά μόνο πέντε μήνες στην εξουσία;

Οι αντίπαλοί μου, τον πρώτο καιρό, αντέδρασαν, θα έλεγα, από κεκτημένη ταχύτητα. Για την τιμή των όπλων, όπως λέμε. Κατά βάθος, όλοι δέχονταν ότι η εκλογή του Βασιλέως υπήρξε ορθή. Πίστευαν, άλλωστε, ότι η παρουσία μου στην εξουσία θα ήταν βραχείας διάρκειας και μεταβατική. Όταν, όμως, αργότερα διαπίστωσαν ότι ήμουν αποφασισμένος να δημιουργήσω μία νέα πολιτική κατάσταση που θα τους έθετε στο περιθώριο και ότι η προσπάθειά μου αυτή έβρισκε μεγάλη απήχηση στον λαό, κατελήφθησαν από πανικό και συνέπηξαν το «Λαϊκό Μέτωπο». Και αφού προηγουμένως, οι περισσότεροι εξ αυτών, επιζήτησαν να συνεργαστούν εκλογικά μαζί μου.

Στον πρώτο σας προεκλογικό λόγο στη Θεσσαλονίκη το 1956, είπατε: «Έρχο¬μαι ως φορεύς μιας νέας πολιτικής κινήσεως, η οποία φιλοδοξεί να δώσει απάντηση εις το καθολικό και έντονο αίτημα της εποχής μας, το αίτημα της αλλαγής». Πώς νομίζετε ότι η αλλαγή, που έχει από την εποχή του Πλαστήρα έως σήμερα συχνά συνθηματολογηθεί και που την επαγγελθήκατε κι εσείς, μπορεί όντως να ανταποκριθεί στο αίτημα του λαού;

Στην Ελλάδα, όλα τα κόμματα και σε όλες τις εκλογές υπόσχονται αλλαγή. Διότι γνωρίζουν ότι ο ελληνικός λαός, που τον χαρακτηρίζει πολιτική αστάθεια, αναζητεί συνεχώς και αορίστως την αλλαγή. Εγώ, όμως, την αλλαγή αυτήν την εννοούσα, γιατί πρόθεσή μου, σε όλη μου τη σταδιοδρομία, ήταν να απαλλάξω την πολιτική μας ζωή από το κλίμα του παλαιού εθνικού διχασμού. Γι' αυτό, άλλωστε, και πολλά στελέχη της φιλελεύθερης παράταξης προσχώρησαν αμέσως στην κίνησή μου. Ομιλούν και σήμερα συνεχώς περί αλλαγής, όμως δεν καταλαβαίνουν ότι ο τόπος έχει ανάγκη, όχι αλλαγής κυβέρνησης και προγραμμάτων, αλλά αλλαγής του πολιτικού κλίματος της χώρας και της πολιτικής νοοτροπίας και συμπεριφοράς των Ελλήνων. Και αυτά, ακριβώς, υπήρξαν επιδίωξή μου. Θα μπορούσα, μάλιστα, σε αυτά να προσθέσω, ότι τη μεγάλη αλλαγή στον τόπο αυτό την έκανα με τον απροκατάληπτο και αξιοπρεπή τρόπο που άσκησα την πολιτική, αλλά και με την ένταξη της Ελλάδας στην Ευρωπαϊκή Οικογένεια, που αλλάζει ριζικά την πορεία και το μέλλον του Έθνους.

Στην προεκλογική σας ομιλία στο Αγρίνιο το 1956, είπατε: «Ευρίσκομαι μακράν και από την δεξιάν και από την αριστεράν». Θα μπορούσε τούτο να κατακυρωθεί ως καθοριστικό στοιχείο για όλη σας την πολιτική πορεία;

Αυτό το ειπα κατ' επανάληψη, ότι δεν ανήκω ούτε στη Δεξιά ούτε στο Κέντρο ούτε στην Αριστερά. Διότι εννοούσα, απαλλαγμένος από δεσμεύσεις και προκαταλήψεις δογματικές, να κάνω εκείνο το οποίο υπαγόρευε σε κάθε περίπτωση το συμφέρον του Έθνους, όπως και το έκανα. Και γι' αυτό, οι μεν με χαρακτήριζαν λόγω της προοδευτικής πολιτικής μου σοσιαλιστή, οι δε αριστεροί λόγω της αντίθεσής μου προς τον Κομμουνισμό, εκπρόσωπο της παραδοσιακής Δεξιάς.

Τον Μάρτιο του 1956, με δηλώσεις του ο Γ. Παπανδρέου και άρθρα του Μερεντίντη είχαν ζητήσει να διαλυθεί ο ΙΔΕΑ. «Να αφαιρεθεί από το σώμα του κρατικού οργανισμού το στρατιωτικό αυτό καρκίνωμα», όπως έλεγαν. Ποια δική σας θέση; Υπήρχε πρόβλημα;

Νομίζω ότι την εποχή εκείνη είχε ατονήσει η δραστηριότητα του ΙΔΕΑ. Αλλά επειδή είχε ξεσπάσει ο θόρυβος, αντικατέστησα τον Αρχηγό του Στρατού Σόλωνα Γκίκα, ο οποίος θεωρείτο από την εποχή της Μέσης Ανατολής ως ο αρχηγός του ΙΔΕΑ, και έβαλα στη θέση του τον στρατηγό Νικολόπουλο.

Στην Ελλάδα, ό,τι κάνεις πρέπει να το κάνεις γρήγορα. Απόδειξη αυτού είναι το 1955: Εάν το 1955 δεν έκανα κυβέρνηση σε 12 ώρες και άφηνα μια-δυο μέρες να γίνει η συνέλευση του «Συναγερμού», να παζαρεύω υπουργεία κ.λπ., ήταν χαμένη υπόθεση. Το 1974 ήρθα αποφασισμένος να ξεκαθαρίσω την κατάσταση σε 2-3 μήνες.

Πώς πετύχατε το 1958 τη μοναδική διεθνώς σταθερότητα σε δείκτες τιμών; Κι αυτό, με μείωση του τιμάριθμου χονδρικής πώλησης κατά 0,5%, ενώ του τιμάριθμου ζωής μόνο κατά 5%;

Το θέμα είναι τόσο γενικό, ώστε να μην επιδέχεται βραχεία απάντηση. Πάντως είναι αλήθεια ότι διά της πολιτικής μου είχα δημιουργήσει ένα κλίμα εμπιστοσύνης, το οποίο επέτρεψε την ανάπτυξη της οικονομίας υπό συνθήκες νομισματικής σταθερότητας. Γι' αυτό και ο τιμάριθμος ήταν, όπως είπατε, 5% αλλά ήταν 17% για τα οκτώ χρόνια της διακυβέρνησής μου, δηλαδή περίπου 2% τον χρόνο και ήταν ο χαμηλότερος της Ευρώπης.

Πώς και γιατί ξέσπασε η κυβερνητική κρίση του 1958; Δεν υπήρχε άλλος τρόπος από τις εκλογές για να αντιμετωπιστεί;

Η κρίση του 1958 ήταν αποτέλεσμα συνωμοσίας, στην οποία μετείχαν τα Ανάκτορα, οι Αμερικανοί και οι Αγγλοι, και ορισμένοι συνεργάτες μου. Ο καθένας από αυτούς επιδίωκε την πτώση της κυβέρνησής μου για σκοπούς δικούς του. Οι μεν ξένοι ήθελαν να με αναγκάσουν να κάνω κυβέρνηση με τα αλλα κόμματα για να κλείσουμε το Κυπριακό. Οι δε άλλοι παράγοντες διότι με ήθελαν αποδυναμωμένο εις τρόπον ώστε να με θέσουν υπό τον έλεγχο τους.

Πού οφείλεται η μεγάλη αύξηση των ψήφων της ΕΔΑ σε 24,5% το 1958, σε σχέση με το 8-10% που είχε πάρει στις εκλογές του 1956;

Κατά τη γνώμη μου οφειλόταν σε δύο λόγους: Πρώτον, στο αντιδυτικό πνεύμα που είχε αναπτυχθεί εξαιτίας του Κυπριακού. Και δεύτερον και προπαντός, στην απογοήτευση και θα έλεγα, την αηδία, που προκαλούσαν οι συνεχείς διενέξεις των κομμάτων του Κέντρου.

Είπατε στον προεκλογικό σας λόγο στην Αθήνα το 1956: «Σας διαβεβαιώ ότι ενδιαφέρθην περισσότερο εγώ διά την επιβίωσιν των κομμάτων του λεγομένου Κέντρου απ' ό,τι ενδιαφέρθησαν οι ιδικοί των ηγέται». Πώς εκδηλώθηκε το ενδιαφέρον σας αυτό;

Δεν νομίζω ότι το είπα αυτό στις εκλογές του 1956. Στις εκλογές εκείνες είπα ότι «οι αντίπαλοί μου δεν μπορούν να σας δώσουν κυβέρνηση, γιατί μισούνται μεταξύ τους περισσότερο απ' ό,τι μισούν εμένα». Νομίζω, αυτό που λέτε, το είπα πολύ μεταγενέστερα, διότι πράγματι συνέβαλα αποφασιστικά το 1961 στη δημιουργία της Ενώσεως Κέντρου. Όπως είπα, απαντώντας και σε άλλο ερώτημά σας, όλοι οι αντίπαλοί μου ζήτησαν κατά καιρούς να συνεργαστούν μαζί μου. Τους απέκρουα και τους συμβούλευα να ενωθούν σε έναν ενιαίο πολιτικό σχηματισμό, για να υπάρξει ομαλή διαδοχή της κυβέρνησής μου, όπως επέβαλλε το συμφέρον του δημοκρατικού μας πολιτεύματος.

«Ο πατερας μου με αποθάρρυνε να ασχοληθώ με την πολιτική. ""Δεν είσαι καμωμένος για την πολιτική"", μου είχε πει (ς.ς Ο πατερας του). […} Απάντησα ότι φιλοδοξία μου δεν είναι να δημιουργήσω μία άνετη ζωή για μένα τον ίδιο, αλλά να αφιερωθώ στους ανθρώπους του λαού μας και, δια μέσου αυτών, να δικαιώσω το πέρασμά μου από τον κόσμο αυτόν».

Είναι γεγονός ότι μετά τη σύλληψη του Μακαρίου το 1956 και τις διαδηλώσεις που επακολούθησαν στην Αθήνα, τη Θεσσαλονίκη και το Ηράκλειο, είχατε προτείνει στον Σοφοκλή Βενιζέλο να μετάσχει στην κυβέρνησή σας, όπως είχαν τότε γράψει εφημερίδες της αντιπολίτευσης;

Δεν είναι ακριβές ότι πρότεινα στον Βενιζέλο συνεργασία. Αντιθέτως, τόσο ο Βενιζέλος όσο και ο Παπανδρέου κατ' επανάληψη ζήτησαν να συνεργαστούν μαζί μου. Ο μεν πρώτος το 1956 και το 1960, ενώ ο δεύτερος από το 1959 έως το 1961. Τους απέκρουσα, όμως, διότι, όπως είπα, δεν ήθελα η πολιτική μου κίνηση να νοθευτεί με τους συμβιβασμούς του παρελθόντος.

Είχατε εισηγηθεί στον Βασιλέα κατά την κυπριακή κρίση του Νοεμβρίου 1967 να θέσει σε εφαρμογή άλλο σχέδιο από το αποτυχημένο του κίνημα της 13ης Δεκεμβρίου. Θα θέλατε να μου πείτε ακριβώς τι είχατε εισηγηθει στον Βασιλέα τότε;

Τότε έκανα το εξής: Εκανα τις δηλώσεις μου στη Monde. Είχε προηγηθει τον Ιούνιο η επιστολή μου προς τον Κων. Κόλλια [σσ: ο πρώτος πρωθυπουργός επί χούντας, Απρίλιος-Δεκέμβριος 1967], από τον οποίο ζητούσα να την ανακοινώσει και στον Βασιλέα. Ελεγα τι χειρισμό πρεπει να κάνουν, για να τελειώνουν με τους συνταγματάρχες. Οταν όμως διαπίστωσα ότι oι συνταγματάρχες δεν είχαν καμιά πρόθεση να αποκαταστήσουν τη Δημοκρατία, και είχαμε και την κρίση του Κυπριακού, η οποία μπορούσε, κατά τη γνώμη μου, να οδηγήσει σε πόλεμο, έκανα στις 28 Νοεμβρίου τη δήλωσή μου στη Monde. Σ' αυτήν έλεγα ότι πρέπει να εγκαταλείψουν την εξουσία, τοσούτω μάλλον καθόσον χρειάζεται αυτή τη στιγμή, εν όψει του εθνικού κινδύνου, να υπάρχει ενότητα του Εθνους. Πρέπει, έλεγα, να παρχωρήσουν την εξουσία σε μία κυβέρνηση πολιτική, η οποία να εξουσιοδοτηθεί να κάνει ορισμένα πράγματα για να αποκαταστήσει την ομαλότητα. Τότε ειδοποίησα τον Βασιλέα, ότι πρέπει ο Κόλλιας και ο Παν. Πιπινέλης [σσ: παλαιός πολιτικός που συνεργάστηκε με τη Χούντα, ως υπουργός Εξωτερικών] να παραιτηθούν, με τη δήλωση ότι δεν μπορούν να αναλάβουν την ευθύνη της κατάστασης αυτής, εν όψει πολέμου, με διαιρεμένο το Εθνος.

Πίστευα ότι, εφόσον παραιτούνταν αυτοί, ο Βασιλεύς θα είχε το δικαίωμα να διορίσει οποιονδήποτε πρωθυπουργό. Ο συλλογισμός μου ήταν ο εξής: Υπήρχε μία κρίση στο Κυπριακό. Η δηλωσή μου, όπως έγινε στη Monde, επέφερε έναν κλονισμό στη Χούντα. Εκανα, λοιπόν τη σκέψη ότι, εάν τη στιγμή εκείνη παραιτείτο η κυβέρνηση και ο Βασιλεύς διόριζε οποιονδήποτε πρωθυπουργό, χωρίς να περιλάβει στη νέα κυβέρνηση τους συνταγματάρχες, αυτοί θα κάθονταν φρόνιμα. Μάλιστα αυτό το εμπιστεύθηκαν κάποτε οι ίδιοι και στον Αρχιεπίσκοπο Ιάκωβο, στον οποίο είπαν ότι, εάν ο Βασιλεύς έκανε αυτό το οποίο τον συμβούλευσε ο Καραμανλής, θα καθόμασταν «σούζα», διότι δεν ήταν δυνατόν διαρκούσης της Κυπριακής κρίσεως να κάνουμε νέο κίνημα, επειδή Βασιλεύς θα διόριζε νέα κυβέρνηση. Εάν ο Βασιλεύς είχε συμμορφωθεί τότε, επωφελείτο της ευκαιρίας και έκανε αλλαγή κυβέρνησης, θα είχε λήξει η υπόθεση από τότε.

Εάν ο Βασιλεύς σας καλούσε τότε [σσ: τέλος του 1967], θα ερχόσασταν;

Το έλεγα πάντοτε και το τόνιζα σταθερά ότι δεν είχα την πρόθεση να επανέλθω στην πολιτική. Συμβούλευα μόνο τι μπορούσε να γίνει. Να γίνει μία κυβέρνηση που να αποκαταστήσει πλήρως την ομαλότητα. Ο Βασιλεύς δύο φορές μου έστειλε μηνύματα να επιστρέψω στην Ελλάδα πριν να γίνει δικτατορία, και να αναλάβω την εξουσία. Αρνήθηκα, λέγοντας ότι καταρχήν δεν θέλω να επανέλθω στην πολιτική, αλλά και εάν επανέλθω, θα έλθω υπό συνθήκες διαφορετικές, να πάρω δηλαδή την εντολή απευθείας από τον Λαό. Ο Βασιλεύς έχω τη γνώμη ότι δεν χρησιμοποίησε πότε αυτήν την ευκαιρία, διότι τον αποθάρρυνε ο Πιπινέλης. Μάλιστα ο Πιπινέλης μου φέρθηκε άσχημα τότε, γιατί κάλεσε τους στρατηγούς και με κατηγορούσε. Πάντως, νομίζω ότι, εάν τότε ο Βασιλεύς έκανε αυτούς τους χειρισμούς, θα είχε τερματιστεί από τότε η περιπέτεια του τόπου. Το δε αντικίνημα το έκανε ο Βασιλεύς διότι πίστευε ότι η Χούντα μετά τη δήλωσή μου κλονίστηκε. Και πράγματι είναι γεγονός αυτό. Οι συνταγματάρχες διέδιδαν επιτήδεια ότι «εμείς πήραμε την εξουσία, αλλά δουλεύουμε για τον Καραμανλή». Αυτό το λαϊκό έρεισμα που είχαν, το κλόνισα με τη δήλωσή μου. Ο Βασιλεύς πίστευε ότι εκείνη την ώρα η επιχείρηση να απαλλαγεί από αυτούς θα ήταν εύκολη. Και έκανε το δικό του πραξικόπημα, χωρίς καν να με ειδοποιήσει.

Υπήρχαν πληροφορίες ότι είχατε αποφασίσει να επιστρέφετε στην Ελλάδα κατά τη διάρκεια της δικτατορίας, για να την εξαναγκάσετε να αποχωρήσει και μετά την αποτυχία του βασιλικού κινήματος. Εάν τούτο ευσταθεί, τι σας εμπόδισε να το πράξετε;

Δεν είχα εγώ την πρόθεση, αλλά μου έκαναν προτάσεις. Πολλοί από τους συνεργάτες μου είχαν την άποψη ότι άμα επιστρέψω θα πέσει η Χούντα. Θα βγει ο κόσμος στα πεζοδρόμια κ.λπ. Και το θέμα αυτό ανέκυψε κατά τρόπο πιο συγκεκριμένο μετά από το Κίνημα του Ναυτικού [σσ: αντιδικτατορική πρωτοβουλία αξιωματικών, 1973] που ήμουν κατηγορούμενος. Ελεγαν, λοιπόν, ότι «θα κληθείς» και υπήρχε το πρόβλημα αν πρέπει καλούμενος να έρθω για να απολογηθώ ή να μην έρθω. Οι περισσότεροι έλεγαν ότι πρέπει να έλθω γιατί μόλις επιστρέψω θα πέσει η Χούντα. Εγώ τους απάντησα ότι «είσθε αφελείς, διότι η Χούντα όταν θα μάθει ότι με φέρνει κάποιο αεροπλάνο, θα πει το αεροπλάνο να προσγειωθεί στη Λάρισα. Και δεδομένου ότι με έχουν κατηγορούμενο, θα με πάρουν και θα με πάνε μέσα». Πάντως, πολλοί από τους συνεργάτες μου, κατά καιρούς, είχαν την άποψη ότι, αν ερχόμουν πίσω, θα υπήρχε μία εξέγερση, μία κινητοποίηση του λαού για να πέσει η Χούντα. Αλλά ήταν αφελή αυτά.

Δεν εννοώ πάντως αυτό. Εννοώ ότι υπήρχαν διάφορες φήμες και εκδοχές ότι στο Γ' Σώμα Στρατού είχε γίνει μία προπαρασκευή, ώστε μόλις έρθετε να γίνει μία κίνηση.

Οχι. Δεν υπήρχε.

Θα ήθελα να σας ρωτήσω εάν έχετε κάποιες μνήμες από τις επαφές σας με ξένες προσωπικότητες τα χρόνια της αυτοεξορίας σας. Όχι μόνο της πολιτι­κής αλλά και των Γραμμάτων και της δημοσιογραφίας, που έρχονταν σπίτι σας και τι νομίζετε ότι τους έκανε να επιδιώκουν αυτήν την επικοινωνία. Γιατί έρχονταν πολλοί -και προσωπικότητες πνευματικές, ενώ είχατε αποσυρθεί από την πολιτική.

Η ζωή μου στο Παρίσι ήταν πολύ περιορισμένη. Θα μπορούσα να πω ότι ζούσα ασκητικά. Πολλές φορές έκανα μια βδομάδα να βγω από το σπίτι μου. Έβγαινα μόνο για να πάω να παίξω γκολφ ή να πάω καμιά φορά στον κινηματογράφο. Δεν είχα κοινωνική ζωή. Μάλιστα οι Γάλλοι, που ήταν φίλοι μου, διότι όλοι ήταν γνωστοί μου από το παρελθόν, ο Ντε Γκωλ, ο Ντεμπρέ, ο Κουβ ντε Μυρβίλ, έλεγαν ότι «δεν πέρασε από τη Γαλλία πιο διακριτικός emigré». Θέλησαν μάλιστα κάποια στιγμή μου δώσουν και ασφάλεια και τους είπα «την αρνούμαι, δεν τη θέλω». Ήταν περιορισμένη η ζωή μου. Είχα έναν κύκλο περιορισμένο από ανθρώπους των Γραμμάτων και της πολιτικής, οι οποίοι μου έκαναν την τιμή να έρχονται στο σπίτι μου να τρώμε, να κουβεντιάζουμε και να τους επισκέπτομαι κι εγώ καμιά φορά. Ήταν, όπως είπα, κύκλοι πολιτικοί και πνευματικοί. Τότε γνώρισα και τον Μωρίς Ζενεβουά [σσ: Γάλλος συγγραφέας του βιογραφικού έργου «Η Ελλάδα του Καραμανλή», 1973], που ήταν μέλος της Γαλλικής Ακαδημίας.

Τον Μαλρώ;

Με τον Αντρέ Μαλρώ είχαμε γνωριστεί από παλαιότερα. Και ερχόταν τακτικά και με συμπαθούσε πολύ. Και όλα τα βιβλία του μου τα είχε δώσει με προσωπική αφιέρωση.

Αλλά τότε γνώρισα και τον Ζενεβουά, ο οποίος με συμπάθησε και από τις κουβέντες που κάναμε, βρήκε ότι ήταν ενδιαφέρουσα η ιστορία μου, και έπιασε να γράψει το βιβλίο του για μένα.

Είχατε στο νου σας τη διάρκεια της κυβέρνησης Εθνικής Ενότητας όταν ο λαός, ο πολιτικός κόσμος και ο στρατός σάς κάλεσαν να γυρίσετε πίσω;

Αν θυμάσαι τότε, πολλοί υποστήριξαν ότι έπρεπε να ζητήσω έκτακτες εξουσίες για ένα-δύο χρόνια. Αλλά δεν καταλάβαιναν ποιο είναι το πνεύμα της εποχής. Νόμιζαν ότι μπορούσα να μιμηθώ τον Ντε Γκωλ. Ο Ντε Γκωλ κλήθηκε στην εξουσία για να αποτρέψει τη δικτατορία, οπότε οι Γάλλοι ήταν πρόθυμοι να του δώσουν απεριόριστες εξουσίες. Εγώ πήρα την εξουσία ύστερα από μία δικτατορία που ο λαός περίμενε ελευθερίες. Και δεν μπορούσα, συνεπώς, να ζητήσω έκτακτες εξουσίες. Εγώ πάντοτε στην πολιτική μου παίρνω ταχύτατες αποφάσεις και τις εφαρμόζω αμέσως. Στην Ελλάδα οιαδήποτε απόφαση, οιαδήποτε πολιτική, εάν παραμείνει επί μακρόν εκκρεμής, σαπίζει. Και πάνω εκεί σαπίζεις και εσύ. Στην Ελλάδα, ό,τι κάνεις πρέπει να το κάνεις γρήγορα. Απόδειξη αυτού είναι το 1955: Εάν το 1955 δεν έκανα κυβέρνηση σε 12 ώρες και άφηνα μια-δυο μέρες να γίνει η συνέλευση του «Συναγερμού», να παζαρεύω υπουργεία κ.λπ., ήταν χαμένη υπόθεση. Το 1974 ήρθα αποφασισμένος να ξεκαθαρίσω την κατάσταση σε 2-3 μήνες. Βέβαια, εξαρτάτο και από τους κινδύνους που αντιμετώπιζα.

Σας εισηγούμαι αυτό το τελευταίο που σας ρώτησα και την απάντηση που μου δώσατε να τη βάλω επώνυμα. Διότι νομίζω ότι είναι ωφέλιμο. Και είναι πολύ ενδιαφέρουσα η διαφορά αυτή που είπατε με τον Ντε Γκωλ.

Μπορείτε. Εγώ ήρθα αποφασισμένος όσο μπορούσα ταχύτερα να αποκαταστήσω τη Δημοκρατία, διότι γνώριζα ότι, εάν έμπαινα στη φάση των παζαρεμάτων, των διαπραγματεύσεων για το Σύνταγμα, το Πολιτειακό κ.λπ., δεν θα είχα τον έλεγχο της κατάστασης. Ακριβώς, διότι ενήργησα με αποφασιστικότητα και με ταχύ ρυθμό, γι' αυτό και πέτυχα.

Αν μπορούμε να δώσουμε έναν ορισμό, σε τι διαφέρει το έργο της οκταετίας 1955-1963 σε σχέση με εκείνο της εξαετίας 1974-1980. Σε τι υπερέχει, σε τι υστερεί η μία εποχή της πρωθυπουργίας σας σε σχέση με την άλλη;

Στην περίοδο της οκταετίας έδωσα προτεραιότητα στην οικονομική ανάπτυξη του τόπου. Και πράγματι αυτό που είναι σήμερα [σσ: 1981] η Ελλάς έγινε κατά τη διάρκεια της οκταετίας εκείνης.

Κάποτε μάλιστα έγραψαν, οι Times μου φαίνεται, ότι ο «μεν Βενιζέλος μεγάλωσε την Ελλάδα, ο δε Καραμανλής την έκτισε». Και πράγματι υπήρξε μία τεράστια πρόοδος τότε στον τομέα τον κοινωνικό, τον οικονομικό και βέβαια τον πολιτικό. Γιατί έλυσα το Κυπριακό και κυβέρνησα δημοκρατικά τόσα χρόνια. Εδωσα δε προτεραιότητα στην οικονομική ανάπτυξη, γιατί, όπως είπα στην πρώτη μου διακήρυξη, είχα πάντοτε την άποψη ότι τα ελαττώματα της ελληνικής φυλής οφείλονται στη μακραίωνα φτώχεια της. Και ότι εξαιτίας αυτών των ελαττωμάτων που εκδηλώνονται κυρίως στην πολιτική, δεν μπόρεσε η Ελλάδα να έχει σταθερό και ομαλό πολιτικό βίο. Και έλεγα ότι πρέπει να θεραπεύσω αυτήν την αδυναμία μας, να αναπτύξω την οικονομία, να χορτάσουν οι Ελληνες ψωμί, να αποκτήσουν το αίσθημα της ασφάλειας για το μέλλον και να γίνουν καλοί πολίτες, για να γίνουμε κράτος σοβαρό. Αυτή ήταν δηλαδή η πολιτική μου φιλοσοφία. Γι' αυτό και έδωσα προτεραιότητα στην οικονομική ανάπτυξη και έκανα την Ελλάδα απέραντο εργοτάξιο. Είπα τότε ότι θα αλλάξω τη μοίρα του ελληνικού λαού. Πέτυχε αυτή η προσπάθεια και μετά 8 χρόνια είχαμε μία τεράστια οικονομική πρόοδο.

Στη δεύτερη περίοδο θα μπορούσε να πει κανένας ότι υπεροχή είχε ο πολιτικός τομέας. Βέβαια, ήταν ευκολότερη η προσπάθεια της ανάπτυξης κατά τη διάρκεια της οκταετίας, διότι δεν υπήρχε τίποτα. Ολα έπρεπε να γίνουν απαρχής. Οταν επανήλθα το 1974, ήταν δύσκολο να κάνω το ίδιο, διότι σε μεγάλο βαθμό είχε ολοκληρωθεί το έργο. Θα μου πεις, δεν υπήρχε συνέχεια; Αλλο να κάνεις τη συνέχεια και άλλο να βρεις παρθένο το έδαφος, όπως το βρήκα το 1955 και άρχισα να φτιάχνω δρόμους, βιομηχανίες, φράγματα κ.λπ. Επιπλέον, βρήκα από τη δικτατορία ένα διογκωμένο πρόγραμμα επενδύσεων, που δεν μπορούσα να σταματήσω. Αλλά και πέραν αυτών, έπρεπε στη δεύτερη φάση να ασχοληθώ με τα πολιτικά θέματα. Είχα τα εξωτερικά ζητήματα, όφειλα να κάνω θεσμούς, να κάνω Σύνταγμα, να λύσω το Πολιτειακό, να κάνω εκλογές αδιάβλητες, να δημιουργήσω κλίμα δημοκρατικό και να νομιμοποιήσω το ΚΚΕ. Και για τον λόγο αυτό μπορώ να πω ότι εις μεν την πρώτη περίοδο το έργο μου κυρίως σημειώθηκε στον τομέα τον οικονομικό και κοινωνικό, εις δε τη δεύτερη περίοδο, χωρίς να παραμελήσω τη συνέχιση της οικονομικής ανάπτυξης, έριξα το βάρος της προσπάθειάς μου στον πολιτικό τομέα. Αποκατέστησα τη Δημοκρατία και αντιμετώπισα μεγάλα θέματα, όπως: το Κυπριακό, το Αιγαίο, το ΝΑΤΟ, οι βάσεις και η ένταξη στην Κοινή Αγορά.

Μπορεί να πει κανείς αν υπήρχε ειδικός λόγος που ενέπνευσε την απόφαση να αλλάξει τίτλο η παράταξή σας;

Υπήρχε. Εάν στον τόπο αυτό υπήρχε ομαλή πολιτική ζωή, η ΕΡΕ μπορούσε επανεμφανιζόμενη το 1974 να ζητήσει εν ονόματι του έργου που έκανε στο παρελθόν και της δικαίωσής της να πάρει το 60-70% του ελληνικού λαού. Για τους εξής λόγους: Πρώτον, διότι θα επικαλείτο, όπως είπα, το έργο το οποίο έκανε. Δεύτερον, θα μπορούσε να καταλογίσει ευθύνες στους αντιπάλους της, ότι εξευτέλισαν τη Δημοκρατία και την οδήγησαν στους συνταγματάρχες. Παρά ταύτα προχώρησα στην ίδρυση νέου κόμματος. Και το έκανα για δύολόγους. Πρώτον, γιατί, το θέλουμε δεν το θέλουμε, η ΕΡΕ είχε εμπλακεί, την είχαν εμπλέξει δηλαδή οι αντίπαλοί της, στον στρόβιλο των παθών, των σκανδάλων, των διώξεων κ.λπ. Και αυτοί οι οποίοι την είχαν πολεμήσει τότε, ήταν φυσικό για λόγους φιλοτιμίας να μη θέλουν να προσέλθουν σ' αυτήν. Και ο δεύτερος λόγος ήταν ότι ήθελα να ανοίξω τις πόρτες σε όλους τους όσοι διέθεταν τη θέληση, ώστε να ενταχθούν σε μία καινούργια κίνηση.

Μπορώ να θέσω το ερώτημα σε τι ταυτίζεται και σε τι διαφέρει η ΕΡΕ αλλά και η Νέα Δημοκρατία από τη λεγόμενη κλασική Δεξιά; Αυτή, δηλαδή, που προϋπήρχε από εσάς.

Εγώ δεν υπήρξα ποτέ δεξιός. Δεξιός, υπό την έννοια του προκατειλημμένου. Άλλωστε, όπως είπα, και αυτή η επιστολή που έστειλα στον Αβτζή το 1946, σε ανύποπτο δηλαδή χρόνο, δείχνει την πολιτική μου νοοτροπία. Υπήρξα πάντα προοδευτικός, ανεπηρέαστος από δογματισμούς και προκαταλήψεις. Όπως είπα πολλές φορές -και αυτό όταν το είπα έγινε σλόγκαν στην Ευρώπη- δεν είμαι ούτε δεξιός ούτε κεντρώος ούτε αριστερός, γιατί επιθυμώ να έχω τη δυνατότητα σε κάθε περίπτωση να επιλέγω τη λύση εκείνη η οποία συμφέρει στον τόπο μου. Αυτός ήταν και ο Ντε Γκωλ. Ο Ντε Γκωλ ήταν εμπειρικός πολιτικός. Εμπειρικός ήμουν και εγώ. Δεν είχα δογματικές προκαταλήψεις. Δεν υπάρχει αμφιβολία ότι η ΕΡΕ πολιτεύθηκε πιο συντηρητικά. Και αυτό οφείλεται στο γεγονός ότι ήρθε στην εξουσία πέντε χρόνια μετά τον εμφύλιο πόλεμο. Είχε κληρονομήσει όλα τα ψυχικά τραύματα που βασάνιζαν τον ελληνικό λαό. Και μολονότι και τότε έδειξα μεγάλη ανοχή και πολιτεύθηκα με μετριοπάθεια -άδειασα τις φυλακές, άδειασα τα νησιά από τους εξόριστους- υπήρχε πάντα η κληρονομιά, και ήταν φυσικό η πολιτική της ΕΡΕ να είναι λίγο σκληρότερη έναντι της Αριστεράς.

Όταν επανήλθα το 1974 ήταν διαφορετικές οι συνθήκες και, ενώ από απόψεως νοοτροπίας ή τοποθέτησης δεν άλλαξα σαν άνθρωπος, άλλαξαν οι περιστάσεις και έπρεπε να κάνω μία πιο ανοιχτή πολιτική.

Θα σου πω μάλιστα ένα χαρακτηριστικό - δεν ξέρω αν γράφηκε από κανέναν. Γιατί έλεγαν ότι ο Καραμανλής όταν επέστρεψε από το Παρίσι ήταν άλλος άνθρωπος. Δεν ήμουν, οι περιστάσεις άλλαξαν. Ενθυμούμαι όταν έφθασα στο αεροδρόμιο, με έσπρωξαν και με ανέβασαν επάνω στην ταράτσα να βγάλω λόγο. Δεν υπήρχε, όμως, ούτε οργάνωση ούτε μικρόφωνο. Επιχείρησα να τους χαιρετίσω και να τους πω πέντε λόγια μέσα σ' ένα πανδαιμόνιο. Αγανάκτησα τότε και τους φώναξα: «Πάψτε επιτέλους!» Ένας γεροντάκος που ήταν πίσω μου είπε: «Τέτοιος έφυγε, τέτοιος γύρισε». Δεν άλλαξα ως άνθρωπος, άλλαξαν οι περιστάσεις και σαν άνθρωπος με πείρα και πολιτική σωφροσύνη έπρεπε να κάνω την πολιτική που επέβαλαν οι περιστάσεις.

Ήθελα να σας ρωτήσω σε τι διαφέρουν τα προβλήματα που είχατε να αντιμετωπίσετε από την πλευρά της αντιπολίτευσης σαν πρωθυπουργός της ΕΡΕ, σε σχέση με τα προβλήματα που είχατε να αντιμετωπίσετε από την πλευρά της αντιπολίτευσης σαν πρωθυπουργός της Νέας Δημοκρατίας.

Στην οκταετία αντιμετώπισα κακόπιστη, οξεία αντιπολίτευση. Θα μπορούσα να πω ότι σε ορισμένες στιγμές έπαιρνε και αντεθνική μορφή. Έφθασαν στο σημείο να κάνουν Λαϊκό Μέτωπο στις εκλογές του 1956, με τη συμμετοχή ακόμα και του Τσαλδάρη. Από εκεί ξεκίνησε αμέσως η αντίδραση. Δηλαδή δεν ήταν αντίδραση κατά της πολιτικής μου -δεν είχε δοκιμαστεί καν η πολιτική μου, αλλά προσωπική εναντίον μου. Στη δεύτερη περίοδο δεν μπορώ να πω ότι είχα αυτήν την πολεμική.

Αν η Νέα Δημοκρατία υπήρξε μία διεύρυνση σε σχέση με την ΕΡΕ, όπως γιατί δεν διευρύνθηκε και το κομματικό της επιτελείο;

Αυτή η συνεχής αξίωση των Ελλήνων για ανανέωση προσώπων και προγραμμάτων είναι ένας πρόσθετος λόγος για την αστάθεια που παρατηρείται στην πολιτική μας ζωή. Γιατί σε ένα κόμμα χρειάζονται οι παλιοί που έχουν την πείρα, όσο και οι νέοι που μπορούν να συμβάλουν με νέες ιδέες. Ομοίως, χρειάζεται στο κόμμα και μία σταθερότητα ιδεολογική και προγραμματική, για να εμπνέει εμπιστοσύνη. Εγώ ο ίδιος επιδίωκα πάντοτε να ανανεώνω τα στελέχη του κόμματός μου, όπως αυτό επιβεβαιώνεται και από το γεγονός ότι καθιέρωσα το ψηφοδέλτιο των Βουλευτών Επικράτειας. Το έκανα για να προωθήσω νέους ανθρώπους. Δεν μπορώ να πω, όμως, ότι απέδωσε αυτά που ανέμενα.

Η μορφή του Συντάγματος [σσ: του 1975] που έχει δοκιμαστεί έως τώρα στην πράξη, βγήκε δικαιωμένη;

Αποδείχθηκε ότι είναι το καλύτερο Σύνταγμα της Ευρώπης. Απόδειξη αυτού είναι ότι δεν τέθηκε θέμα αναθεώρησής του, μολονότι πέρασε μία πενταετία. Και αυτό διότι το Σύνταγμά μας εξισορροπεί κατά τρόπο ιδανικό τις εξουσίες και επιτρέπει να κινείται το Κράτος με γοργό ρυθμό. Όπως είπα και στον συνταγματολόγο κ. Μάνεση που με ρώτησε σχετικά, οι συνταγματολόγοι μπορεί να ερμηνεύσουν το Σύνταγμα, αλλά το Σύνταγμα το κάνει ο πολιτικός. Γιατί κάθε Σύνταγμα πρέπει να προσαρμόζεται στις ειδικές συνθήκες ενός τόπου, ενός λαού. Και αυτές τις ξέρει μονάχα ο πολιτικός. Εγώ είχα μεγάλη πείρα της ελληνικής ζωής και βάσει αυτής της πείρας έκανα το Σύνταγμα που χρειάζεται ο τόπος. Άλλωστε, εάν επρόκειτο οι συνταγματολόγοι να κάνουν τα Συντάγματα, δεν υπήρχε λόγος να μην αντιγράψουμε το Σύνταγμα των Ηνωμένων Πολιτειών ή το Σύνταγμα της Βρετανίας κ.λπ. Αλλά αν δεχθούμε ότι το Σύνταγμα πρέπει να προσαρμόζεται στις ειδικές συνθήκες ενός λαού, κοινωνικές, πολιτικές, πολιτιστικές, αυτό το ξέρει ο πολιτικός, δεν το ξέρουν οι συνταγματολόγοι.

Ποια ήταν η κρισιμότερη καμπή που είχατε να ξεπεράσετε από τότε που αναλάβατε για πρώτη φορά την κυβερνητική ηγεσία μέχρι το 1980;

Κρίσιμες στιγμές υπήρξαν πολλές. Στην πρώτη περίοδο, όταν ανέλαβα την εξουσία. Κρίσιμη επίσης στιγμή ήταν και η δεύτερη διαφωνία μου με τον βασιλιά, το 1963. Στη δεύτερη περίοδο, οι πιο κρίσιμες στιγμές ήταν η μέρα της επανόδου μου και η δεύτερη εισβολή των Τούρκων στην Κύπρο.

Περνώντας στο Κυπριακό, είναι γεγονός ότι ο Μακάριος απέρριψε τις προτάσεις Χάρντινγκ [σσ: Βαρώνος Τζον Χάρντινγκ, Βρετανός κυβερνήτης της Κύπρου], παρά την αντίθετη άποψη της ελληνικής κυβερνήσεως;

Είναι αληθές ότι ο Μακάριος απέρριψε τις προτάσεις Χάρντινγκ. Και αυτό υπήρξε το πρώτο και μεγαλύτερο σφάλμα του. Προσπάθησα να τον πείσω να μην απορρίψει τις προτάσεις του Χάρντινγκ, οι οποίες ήταν δυνατόν, κατά την άποψή μου, με επίμονη διαπραγμάτευση να βελτιωθούν περαιτέρω. Έστειλα, μάλιστα, προς τούτο τον πρεσβευτή κ. Λιάτη, για να μεταφέρει αυτό το μήνυμά μου στον Μακάριο. Δυστυχώς, δεν με άκουσε και στην περίπτωση αυτή, όπως και σε πολλές άλλες. Πάντως, την εποχή εκείνη η βρετανική κυβέρνηση θεωρούσε το Κυπριακό εσωτερικό της θέμα και δεν το συζητούσε με εμένα, αλλά με τους Κυπρίους. Η ανταλλαγή επιστολών μου με τον Άντονι Ήντεν τότε απέβλεπε στο να ενισχύσει τη διαπραγματευτική ικανότητα του Μακαρίου.

Στις συνομιλίες που είχατε με τον Χάρολντ ΜακΜίλλαν [σσ: πρωθυπουργός της Βρετανίας], εκείνος είπε ότι το Κυπριακό θυμίζει «σιβυλλικά γράμματα», ενώ εσείς του εξηγήσατε γιατί το θεωρείτε «απλό». Τι θα μπορούσε να εμποδίσει ή να προλάβει τις δραματικές όσο και περίπλοκες διαστάσεις που έλαβε;

Είναι θέμα το οποίο θέλει μακρά ανάπτυξη. Αν υπήρχαν ρεαλισμός και πολιτική σωφροσύνη, όχι μόνο θα είχαν αποτραπεί οι δραματικές αυτές εξελίξεις, αλλά ήταν δυνατόν μετά την ανεξαρτησία να πραγματοποιηθεί και η Ένωση με την Ελλάδα.

Είπατε σε μια στιγμή, συσκεπτόμενος με τον ΜακΜίλλαν τον Αύγουστο του 1958, ότι «όσον αφορά εις το Κυπριακόν δεν θα ήθελα να αναφερθώ εις το παρελθόν, δια να αποδείξω ότι εξ ιδικής σας πλευράς διεπράχθησαν σφάλματα βαρύτατα». Ποια σφάλματα κρίνετε ότι είχαν διαπραχθεί;

Το ερώτημα αυτό συνδέεται με το προηγούμενο. Το μεγαλύτερο σφάλμα των Άγγλων είναι ότι δέχθηκαν την Τουρκία ως παράγοντα στο Κυπριακό πρόβλημα. Ενθυμούμαι, μάλιστα, ότι είπα τότε στον ΜακΜίλλαν: «Βάλατε τους Τούρκους να γαβγίζουν και τώρα που άρχισαν να δαγκώνουν και εμάς και εσάς, δεν μπορείτε να τους συμμαζέψετε». Για πρώτη φορά είχα καθορίσει την πολιτική μου επί του Κυπριακού με την επιστολή την οποία απηύθυνα στον Ήντεν στις 5 Δεκεμβρίου 1955.

Πώς και γιατί η κυβέρνηση, ενώ έδωσε μάχη για την αυτοδιάθεση, ύστερα δέχθηκε «προς το παρόν τον παραμερισμό της Ενώσεως», όπως προκύπτει και από τις συνομιλίες σας με τον ΜακΜίλλαν το 1958, μολονότι η κυβέρνησή σας είχε πετύχει και απόφαση ευνοϊκή για την αυτοδιάθεση στην Πολιτική Επιτροπή του ΟΗΕ;

Τη λύση της ανεξαρτησίας την πρότεινε το 1958 ο Μακάριος, με την περίφημη συνέντευξη που έδωσε στην Μπάρμπαρα Καστλ, αντιπρόεδρο του Εργατικού Κόμματος, και μάλιστα έκανε το σφάλμα να την προτείνει εν αγνοία της κυβέρνησής μου. Και το έκανε αυτό για να αποτρέψει την εφαρμογή τουσχεδίου ΜακΜίλλαν, που ήταν η χειρότερη από όλες τις προτάσεις. Και σου λέω ότι έκανε σφάλμα ο Μακάριος, διότι, εάν μου το έλεγε, θα ήταν δυνατόν να το διαπραγματευθώ με ανταλλάγματα. Όπως είναι γνωστό, τη λύση της Ανεξαρτησίας την είχε προτείνει, έναν χρόνο νωρίτερα και υπό καλύτερους όρους, ο Μέννον, αντιπρόσωπος της Ινδίας στην Πολιτική Επιτροπή του ΟΗΕ, αλλά την απέρριψε ο Μακάριος. Οι αποφάσεις, εξάλλου, των Ηνωμένων Εθνών δεν έχουν πρακτικά αποτελέσματα και, συνεπώς, δεν μπορούσαν να αποτρέψουν την εφαρμογή του σχεδίου ΜακΜίλλαν.

Πού οφείλεται το γεγονός ότι σε σχέση με το 1955, οπότε η Βρετανία πρόσφερε πλήρη αυτοκυβέρνηση στους Κύπριους, αναγνωριζομένης της αρχής διάθεσης με επιφύλαξη μόνο ως προς τον χρόνο, όλες οι μετέπειτα προτάσεις της ήταν χειρότερες;

Η παρέμβαση του τουρκικού παράγοντα, που γινόταν κάθε μέρα και πιο αποφασιστική, σε συνδυασμό με τα σφάλματα του Μακαρίου, εξηγούν επαρκώς το γεγονός αυτό.

Απορρίψατε όλες τις βρετανικές προτάσεις, όπως και του γενικού γραμματέα του ΝΑΤΟ Σπάακ, για τη δημιουργία ενός προσωρινού και μεταβατικού καθεστώτος στην Κύπρο, γιατί θεωρούσατε επωφελέστερη τη Συμφωνία της Ζυρίχης και του Λονδίνου;

Απορώ με το ερώτημα αυτό. Όπως είπα ήδη, όλες οι βρετανικές προτάσεις, εκτός εκείνης του Χάρντινγκ, ήταν απαράδεκτες. Πάντως, είναι βέβαιο, και επιβεβαιώθηκε και από τις μετέπειτα εξελίξεις, ότι οι Συμφωνίες Ζυρίχης-Λονδίνου, όχι μόνο απέτρεψαν την εφαρμογή του σχεδίου ΜακΜίλλαν, που επέβαλλε τριμερή συγκυριαρχία στην Κύπρο, αλλά άνοιγαν τον δρόμο και για την Ένωση, εάν μπορούσαμε, Αθήνα και Λευκωσία, να τις αξιοποιήσουμε [σσ: τις Συμφωνίες Ζυρίχης-Λονδίνου].

Οι ανεπίσημες συναντήσεις του Θεμιστοκλή Τσάτσου και του Τούρκου συνταγματολόγου στο εξωτερικό για το Κυπριακό, μετά την υπογραφή των Συμφωνιών Ζυρίχης-Λονδίνου, είχαν καθοδηγηθεί ή ενθαρρυνθεί από τις κυβερνήσεις της Αθήνας, της Άγκυρας και της Λευκωσίας;

Μετά τις συμφωνίες, τόσο η Ελλάδα όσο και η Τουρκία, όρισαν δύο συνταγματολόγους, για να βοηθήσουν την κυπριακή κυβέρνηση στην κατάρτιση του νέου Συντάγματος.

Θα μπορούσε μία άλλη πολιτική να ικανοποιήσει το σλόγκαν της αντιπολίτευσης [σσ: ΠΑΣΟΚ] για αυτοδιάθεση στην Κύπρο, εντός εύλογης και τακτής προθεσμίας;

Η πολιτική που χαράξαμε στο Κυπριακό, από την πρώτη στιγμή, υπήρξε εσφαλμένη. Διότι δεν φροντίσαμε να δημιουργήσουμε προηγουμένως τις κατάλληλες διπλωματικές και ψυχολογικές προϋποθέσεις. Εάν δεν είχαμε επιδείξει σπουδή, η φυσική εξέλιξη των πραγμάτων θα οδηγούσε, κατά τη γνώμη μου, κάποια μέρα στην Ενωση. Είναι βέβαιο ότι ο στρατάρχης Παπάγος, όταν αποφάσισε να διεθνοποιήσει το Κυπριακό προσφεύγοντας στα Ηνωμένα Εθνη, δεν εκτίμησε επαρκώς, όπως έκαναν οι προκάτοχοί του τις επιπτώσεις που θα είχε στις εξωτερικές σχέσεις της χώρας. Και υπήρχε μεν η δικαιολογία της προκλητικής συμπεριφοράς των Αγγλων, όπως και η πίεση της κοινής γνώμης, αλλά ως πολιτική πράξη, όπως έγινε, υπήρξε τουλάχιστον άκαιρη.

Ποια έννοια αποδίδετε στη «διεθνοποίηση»; Κινητοποίηση της διεθνούς δημόσιας γνώμης ή διεύρυνση των ενδιαφερομένων κρατών για τη λύση του Κυπριακού; Τι μπορεί η διεθνοποίηση να αποδώσει;

Δεν υπάρχει άλλος τρόπος διεθνοποίησης ενός προβλήματος από τη συνεχή προβολή του στα Ηνωμένα Έθνη. Παράλληλα, βέβαια, πρέπει να γίνεται προσπάθεια ενημέρωσης της κοινής γνώμης και των κυβερνήσεων. Η Διεθνής Διάσκεψη ειδικά για το Κυπριακό, την οποία πρότεινε η Σοβιετική Ένωση και την οποία αποδέχθηκα, ήταν ανέφικτη, διότι αρνούνταν να συμμετάσχουν σ' αυτήν οι Αμερικανοί, οι Βρετανοί και προπαντός οι Τούρκοι.

Θα έπρεπε νομίζετε να γίνει δεκτό το σχέδιο Άτσεσον [σσ: Ντιν Άτσεσον, Αμερικανός διπλωμάτης. Το 1964 πρότεινε σχέδιο για τη λύση του Κυπριακού] και σε ποια του μορφή;

Όπως το πρότεινε με τις δεύτερες βελτιώσεις που έκανε.

Ναι, αλλά δεν το είχαν δεχθεί οι Τούρκοι. Το είχαμε δεχθεί εμείς.

Όχι, δεν νομίζω. Ο Άτσεσον νομίζω ότι δεν θα προχωρούσε εάν δεν είχε βεβαιωθεί ότι οι Τούρκοι, έστω και με ελαφρές παραχωρήσεις, θα συμφωνούσαν. Ο Άτσεσον ήταν μία προσωπικότητα. Δεν ήρθε εδώ για να ρεζιλευτεί. Ίσως οι Τούρκοι έκαναν τον δύσκολο, για να πάρουν κάτι παραπάνω απ' ό,τι έπαιρνα. Ήταν μία ευκαιρία για Ένωση, έστω και με ανταλλάγματα.

Υπήρχε νομίζετε, τρόπος να αποτραπεί το πραξικόπημα της Χούντας στην Κύπρο να μη λάβει την έκταση που πήρε με τον «Αττίλα 2» η εισβολή;

Ο Μακάριος έκανε το εξής βασικό σφάλμα: Έθεσε θέμα αναθεώρησης του Συντάγματος, τα περίφημα 13 σημεία. Δεν είχε λόγους να θίξει το Σύνταγμα. Είχε μια ανεξάρτητη Πολιτεία με διεθνή προβολή και με τεράστια υπεροχή του ελληνικού στοιχείου. Από εκεί άρχισε να διαπραγματεύεται με τους Τούρκους για το θέμα της βελτίωσης του Συντάγματος. Πέντε-έξι χρόνια συζητούσαν, το 1963 και μέχρι το 1974 έκανε παζάρια, ενώ οι Τούρκοι είχαν δεχθεί περίπου το 90% των απόψεών του. Αυτό ήταν το βασικό του σφάλμα. Εγώ, μάλιστα, του είχα παραγγείλει ότι «δεν μπορείς να καυγαδίζεις και με τη Χούντα, και με τους Τούρκους. Κλείσε ένα μέτωπο για να μην έχεις εξάρτηση από την Αθήνα». Δεν το έκανε και εξακολουθούσε να παζαρεύει. Το δεύτερο σφάλμα του ήταν ότι έστειλε στις 2 Ιουλίου το γνωστό γράμμα στον Φ. Γκιζίκη και το έδωσε αμέσως στη δημοσιότητα. Εν τω μεταξύ, μου είχε στείλει και εμένα την επιστολή με απεσταλμένο. Οταν μου την έφερε και τη διάβασα, του λέω: «Δεν μου λες, για να πάρει αυτήν την πρωτοβουλία ο Μακάριος, έχει ασφαλίσει τα νώτα του;»

Και μου απαντά ο απεσταλμένος «τι εννοείς; Ποια νώτα του;» Του λέω τότε «δεν καταλαβαίνετε ότι αυτό αποτελεί πρόκληση για τη Χούντα, η οποία δεν θα ανεχθεί αλλά θα αντιδράσει;» - «Οχι», μου λέει «δεν έχει ασφαλίσει τίποτα». - «Να πεις στον Μακάριο εκ μέρους μου ότι μπαίνει και αυτός και η Κύπρος σε μεγάλη περιπέτεια», είπα αυτό καμιά βδομάδα πριν γίνει το πραξικόπημα. Ηταν σφάλμα που προκάλεσε τη Χούντα. Επρεπε να ξέρει ότι ένα δικτατορικό καθεστώς στηρίζεται κυρίως στο γόητρό του. Δεν μπορείς να τους ταπεινώσεις και να τους πεις «εγώ δυσπιστώ σε σας διότι συνωμοτείτε εναντίον μου και πάρτε τους αξιωματικούς πίσω». Ηταν μοιραίο να περιμένεις την αντίδρασή τους. Υπήρχαν άλλοι χειρισμοί για να αποτρέψει τον κίνδυνο, το σφάλμα του συνεπώς ήταν ότι, αφενός παρέτεινε τις διαπραγματεύσεις άνευ λόγου με τους Τούρκους και, αφετέρου, με το γράμμα του προκάλεσε ευθέως τη Χούντα.

Εάν διακρίνετε στα εθνικά μας προβλήματα κάποια μονιμότερα χαρακτηριστικά, μπορείτε να μου κάνετε μια ανάλυση του πολιτικού προβλήματος, του πλέγματος των διεθνών μας σχέσεων και του αμυντικού μας προβλήματος; Είναι τρία ξεχωριστά ζητήματα.

Το πολιτικό πρόβλημα έχει βέβαια προεκτάσεις και στην εξωτερική πολιτική, αλλά κυρίως στην εσωτερική. Νομίζω ότι ο λαός μας δεν κατέστη ικανός να λύσει το πολιτικό του πρόβλημα. Και να το λύσει κατά τρόπο ώστε να έχει μόνιμη, ομαλή, σταθερή, δημοκρατική ζωή. Είναι νοσηρή η διάρθρωση της πολιτικής μας ζωής και τούτο οφείλεται στο γεγονός ότι οι Έλληνες σαν πολίτες, σαν εκλογείς, είναι ασταθείς. Γι' αυτό δεν κατορθώσαμε ποτέ να έχουμε σταθερό και ομαλό πολιτικό βίο. Δεν έχουμε ακόμα τα μακρόβια και σταθερά κόμματα που είναι απαραίτητα για να λειτουργήσει η Δημοκρατία. Στην Ευρώπη και την Αμερική υπάρχουν κόμματα, τα οποία έχουν βίο 100 και 200 ετών. Και αυτό οφείλεται στο γεγονός ότι ο Ελληνας, όταν εντάσσεται σε ένα κόμμα, δεν εντάσσεται διότι πιστεύει στην ιδεολογία του, στο πρόγραμμά του, στο έργο του. Εντάσσεται διότι εμπνέεται ή ενθουσιάζεται από πρόσωπα. Σ' αυτό ακριβώς οφείλεται το γεγονός ότι δεν έχουμε σταθερά και μακρόβια πολιτικά κόμματα. Αλλά χωρίς μακρόβια κόμματα, που να έχουν σταθερή δύναμη και να διαδέχονται άλληλα στην εξουσία ή να συνεργάζονται, δεν μπορεί να υπάρξει Δημοκρατία.

Σε ό,τι αφορά το πλέγμα των διεθνών μας σχέσεων: Η Ελλάς, και λόγω γεωγραφικής θέσης και λόγω παράδοσης, ανήκει στη Δύση και δεν μπορεί να φύγει από αυτήν. Γιατί αν φύγει, είναι χαμένη. Ειδικότερα σ' αυτήν την εποχή που την εξωτερική μας πολιτική την προσδιορίζει αποκλειστικά η τουρκική απειλή. Απειλή, που δεν μας επιτρέπει να έχουμε επιλογές όπως θα μπορούσαν να έχουν, ας πούμε, η Ισπανία, η Πορτογαλία κ.λπ.

Κάποιος καραμανλικός θα μπορούσε να σας προβάλει σαν αντεπιχείρημα τη δική σας περίπτωση. Ότι τόσα χρόνια με συνεχή αναβάπτιση...

Καθόλου. Έφυγε ο Βενιζέλος και διαλύθηκε το κόμμα του. Κι εγώ ακόμα, έκανα δεύτερο κόμμα. Ήμουν με τον Συναγερμό και αντί να ηγηθώ αυτού, έκανα την ΕΡΕ και εν συνεχεία τη Νέα Δημοκρατία. Στην Αγγλία, το Εργατικό και το Συντηρητικό Κόμμα έχουν αλλάξει δεκάδες αρχηγούς. Μέσα σ’ αυτούς, διακεκριμένοι ήταν 6-7, ο Τσώρτσιλ και άλλοι. Όταν ερχόταν κάποιος μέτριος, οι οπαδοί δεν έφευγαν από το κόμμα. Το κόμμα συνέχιζε την πορεία του. Στην Αμερική, το Δημοκρατικό και το Ρεπουμπλικανικό Κόμμα έχουν 200 χρόνια ζωής.

Σε ό,τι αφορά το πλέγμα των διεθνών μας σχέσεων: Η Ελλάς, και λόγω γεωγραφικής θέσης και λόγω παράδοσης, ανήκει στη Δύση και δεν μπορεί να φύγει από αυτήν. Γιατί αν φύγει, είναι χαμένη. Ειδικότερα σ' αυτήν την εποχή που την εξωτερική μας πολιτική την προσδιορίζει αποκλειστικά η τουρκική απειλή. Απειλή, που δεν μας επιτρέπει να έχουμε επιλογές όπως θα μπορούσαν να έχουν, ας πούμε, η Ισπανία, η Πορτογαλία κ.λπ. Συνεπώς, αυτό πρέπει να είναι το κριτήριο για το πώς θα προσδιορίζουμε τις εξωτερικές μας σχέσεις.

Το αμυντικό πρόβλημα έχει δύο πλευρές. Πρώτον, να έχεις ισχυρές ένοπλες δυνάμεις για να αμύνεσαι και, δεύτερον, να έχεις ισχυρά διπλωματικά ερείσματα. Και το πρώτο μεν το κάνουμε, και μπορεί να πει κανένας ότι τα σύνορα μας είναι απολύτως ασφαλή. Έχουμε έναν στρατό καλά εξοπλισμένο, μπορεί να δώσει μάχες για να προστατεύσει την τιμή του έθνους. Αλλά τα διπλωματικά μας ερείσματα είναι επισφαλή.

Όσον αφορά σε ζητήματα της διεθνούς θέσης της χώρας, θα ήθελα να σας ρωτήσω πού οφείλονταν οι δημόσιες πιέσεις και απειλές της Σοβιετικής Ένωσης, άλλοτε με τις δηλώσεις του Κρούτσεφ και άλλοτε με την επιστολή Μπουλγκάνιν, κατά το 1956-57, ενώ σε επόμενη φάση της πρωθυπουργίας σας οι ελληνοσοβιετικές σχέσεις χαρακτηρίστηκαν ως βελτιωμένες και ικανοποιητικές και από τις δύο πλευρές;

Ήταν ακόμα η εποχή του Ψυχρού Πολέμου και έγινε προσπάθεια από μέρους της Ρωσίας, προσπάθεια την οποία ενθάρρυνε και η συμπεριφορά της αντιπολίτευσης, να ανατραπεί η κυβέρνησή μου. Στη δεύτερη φάση, αφενός μεν το κλίμα ήταν διαφορετικό, ιδίως μετά την Πράξη του Ελσίνκι, αφετέρου δε έκανα προς την κατεύθυνση ό,τι είχαν κάνει όλες οι κυβερνήσεις του κόσμου, οι οποίες καλλιεργούσαν σχέσεις με τον Ανατολικό Συνασπισμό καιι αντάλλασσαν επισκέψεις. Ήμασταν η μόνη χώρα, της οποίας ο πρωθυπουργός δεν είχε επισκεφθεί τις ανατολικές χώρες και ιδίως τη Μόσχα.

Το Βαλκανικό Σύμφωνο απονεκρώθηκε εξαιτίας του Κυπριακού και των ελληνοτουρκικών αντικτύπων του ή επειδή είχε γενικότερα μεταβληθεί η διεθνής συγκυρία;

Το Βαλκανικό Σύμφωνο απονεκρώθηκε πράγματι εξαιτίας του Κυπριακού, αλλά δεν καταγγέλθηκε από κανέναν. Όταν, όμως, μετά την επίλυση του Κυπριακού συνάντησα τον Τίτο στη Ρόδο και του πρότεινα να αναζωογονήσουμε το Βαλκανικό Σύμφωνο, αρνήθηκε, διότι, όπως μου είπε, είχε πλέον συμφωνήσει με τον Νεχρού να κάνουν την Κίνηση των Αδεσμεύτων.

Πώς καταλήξατε σε αποφάσεις δυσάρεστες για τις μεγάλες δυτικές δυνάμεις στην κρίση του Σουέζ, της Αλγερίας και του Λιβάνου;

Ουδέποτε επέτρεψα σε ξένους, όσο μεγάλοι και αν ήταν, να επηρεάζουν την πολιτική μου. Χωρίς να αποκόπτω τη χώρα από τον παραδοσιακό προσανατολισμό της προς τη Δύση, εννοούσα να προσδιορίζω την πολιτική μου όπως υπαγόρευαν τα συμφέροντα της χώρας.

Έχετε κάτι να μνημονεύσετε από την επίσκεψη σας στην Αίγυπτο τον Αύγουστο του 1957, επί προεδρίας Νάσερ; Ποια εντύπωση σας άφησε ως ηγέτης με ευρύτερες αραβικές φιλοδοξίες;

Ο Νάσερ είχε προσόντα. Η αδυναμία του ήταν ότι συνδύασε τη φιλοδοξία με την απειρία. Ενθυμούμαι ότι, όταν συναντηθήκαμε, μου ζήτησε συμβουλές. Του είπα ότι για να μπορεί να επιβληθεί σαν αρχηγός του Αραβικού Κόσμου και να διαδραματίσει κάποιο ρόλο στη διεθνή ζωή (γιατί αυτές ήταν οι φιλοδοξίες του) θα πρέπει τα πρώτα οκτώ με δέκα χρόνια να φροντίσει να αναπτύξει τη χώρα του κοινωνικά και οικονομικά, οπότε μετά από αυτά θα ακολουθούσαν τα άλλα. Το σφάλμα του ήταν ότι δεν με άκουσε.

Γιατί απορρίψατε την πρόταση του Τίτο να αναλάβετε διαμεσολαβητικό ρόλο στην κρίση της Μέσης Ανατολής, κατά την αμερικανική επέμβαση στον Λίβανο και την Ιορδανία;

Δεν ενθυμούμαι λεπτομέρειες. Πίστευα, όμως, πάντοτε ότι αν θέλεις να παίξεις ρόλο μεγαλύτερο από εκείνον που προσδιορίζουν οι δυνατότητες του έθνους σου, κινδυνεύεις να γελοιοποιηθείς.

Θα ήθελα να σας ρωτήσω για τις επαφές σας ανωτάτου επιπέδου με την ηγεσία των δύο υπερδυνάμεων στην εξαετία 1974-1980.

Το 1974 Πρόεδρος των ΗΠΑ ήταν ο Νίξον. Έγινε το Γουώτεργκαιητ και ανέλαβε ο Τζέραλντ Φορντ. Ο Φορντ με κάλεσε το 1976 να επισκεφθώ την Αμερική και αν θυμάσαι δεν πήγα -και ήταν σφάλμα μου. Και ήταν σφάλμα, γιατί με κάλεσε επίσημα ο Φορντ να πάω στην Αμερική. Και το ματαίωσα. Του είπα μάλιστα ότι δεν μπορώ να έλθω εγώ, αν θέλετε να σας στείλω τον Τσάτσο, που ήταν Πρόεδρος της Δημοκρατίας. Μου είπε: «Θέλω να έρθεις εσύ». Τον συνάντησα 2-3 φορές. Ήταν άνθρωπος συμπαθής σαν άτομο, όχι οξύ πνεύμα, τίμιος στη συμπεριφορά του.

Στους Ανατολικούς που πήγα είδα τον Μπρέζνιεφ [σσ: Λεονίντ Μπρέζνιεφ, ηγέτης της ΕΣΣΔ, 1964-1982] και τον Κοσύγκιν [σσ: Αλεξέι Κοσύγκιν, πρωθυπουργός ΕΣΣΔ, 1964-1980]. Εντύπωση μου έκανε ο Κοσύγκιν. Ήταν ισχυρή προσωπικότης.

Ο Γκρομίκο [σσ: Αντρέι Γκρομίκο, υπουργός Εξωτερικών ΕΣΣΔ, 1957-1985] πώς σας φάνηκε;

Είναι πολύ επιδέξιος στο να ξεφεύγει. Όταν τον δυσκολέψουν, δεν παίρνει θέση. Βρίσκει τρόπο και ξεφεύγει. Είχα μία συζήτηση με τον Κοσύγκιν, την οποία παρακολούθησε κι αυτός και στο τέλος αναγκάστηκε να πει στον Κοσύγκιν: «Μου φαίνεται ότι ως ένα σημείο έχει δίκιο ο Καραμανλής». Του είπα το εξής: «Εδώ πέρα έχει δημιουργηθεί μία κατάσταση μεταξύ Μόσχας και Ουάσιγκτον, η οποία βέβαια μπορεί να οφείλεται και στο ότι είναι διαφορετικές οι επιδιώξεις των δύο υπερδυνάμεων, αλλά πολλές φορές οφείλεται και σε παρεξηγήσεις. Αποτέλεσμα αυτού είναι ό,τι γίνεται στον κόσμο οι μεν Αμερικανοί να το αποδίδουν στους Russians, εσείς δε στους Amerikanski. Δεν είναι σωστό ούτε το ένα ούτε το άλλο. Ειδικότερα για την Αμερική. «Πρέπει να έχετε υπόψη σας», του είπα, «ότι στην Αμερική η εξουσία είναι πολυεδρική. Πολλοί παράγοντες συμβάλλουν στη διαμόρφωση της πολιτικής της σε κάθε θέμα. Άλλο είναι το Κογκρέσο, άλλο το Πεντάγωνο, άλλο ο Λευκός Οίκος. Και για τον λόγο αυτό γίνονται πολλές φορές σφάλματα, τα οποία εσείς τα αποδίδετε σε δόλο». Εκεί παρεμβαίνει ο Γκρομίκο, λέγοντας: «Μου φαίνεται ότι ως ένα μέρος έχει δίκιο ο κ. Καραμανλής». - «Σας τα λέω αυτά», τους είπα, «για να μπορέσετε να εξηγήσετε τη συμπεριφορά των Αμερικανών. Εάν και τα σφάλματά τους, και γίνονται πολλά σφάλματα για τον λόγο που σας ανέφερα, τα αποδίδετε σε δόλο, τότε δεν θα συνεννοηθείτε ποτέ». Και ήταν μία καλή εξήγηση.

Μέχρι ποιον βαθμό οι δυνατότητες της χώρας μας μπορούν να εμπνεύσουν τη φιλοδοξία ενός διεθνούς ρόλου κατά τρόπο που να υπηρετεί τα εθνικά μας συμφέροντα;

Ο ρόλος που μπορεί να παίξει η Ελλάδα προσδιορίζεται από το μέγεθος της και τις δυνατότητές της, οικονομικές, πολιτικές κ.λπ. Η Ελλάς είναι δυνατόν να παίξει κάποιον ρόλο στη διεθνή ζωή σαν μέλος της Ενωμένης Ευρώπης. Με μία ικανή πολιτική ηγεσία μπορεί να επηρεάζει τις αποφάσεις που λαμβάνει η Ευρώπη και με τον τρόπο αυτό να διαδραματίσει σημαντικό ρόλο στη διεθνή ζωή. Γι' αυτό έχει μεγάλη σημασία η ένταξη της Ελλάδας στην ΕΟΚ, όπως έχει μεγάλη σημασία και για την Ελλάδα και για τον κόσμο η ενοποίηση της Ευρώπης.

Επειδή γίνεται πολύς λόγος ότι με την πρόοδο της τεχνολογίας, και ειδικά της τεχνολογίας, του διαστήματος -της στρατιωτικής τεχνολογίας πάντως, μπορεί να αλλάξουν οι συσχετισμοί; Η προωθημένη στρατηγική των υπερδυνάμεων και οι μεταβολές των στόχων της ως συνέπεια της προόδου της τεχνολογίας ενδέχεται να δημιουργήσει καταστάσεις που να ασκήσουν θετική ή αρνητική επιρροή στα εθνικά μας θέματα και συμφέροντα;

Δεν νομίζω.

Έχετε ελπίδα ότι θα ενωθεί η Ευρώπη;

Νομίζω ότι θα γίνει υπό την πίεση των πραγμάτων.

Ο χαρακτήρας σας ήταν πλασμένος για τη μεγάλη επιλογή της ζωής σας, την πολιτική;

Νομίζω, ναι. Και αυτό προκύπτει από την απάντηση που έδωσα στον πατέρα μου, που με αποθάρρυνε να ασχοληθώ με την πολιτική. «Δεν είσαι καμωμένος για την πολιτική», μου είχε πει. «Σε ξέρω, έχεις χαρακτήρα αδιάλλακτο, άκαμπτο, ό,τι χρειάζεται για να σπάσεις τα νεφρά σου. Μου αρέσεις γι' αυτό που είσαι, ενώ αν γίνεις πολιτικός, ή θα συμβιβασθείς και θα δεχθείς συναλλαγές, κομπίνες, υποκρισίες και δεν θα είσαι πια ο Κώστας ή θα κρατήσεις τον ασυμβίβαστο χαρακτήρα σου και θα αποτύχεις. Όπως και να 'ναι, θα υποφέρεις, θα μαρτυρήσεις. Μην παρασύρεσαι. Ειδάλλως, θα μετανιώσεις, αλλά θα είναι τότε αργά...» Απάντησα τότε στον πατέρα μου ότι φιλοδοξία μου δεν είναι να δημιουργήσω μία άνετη ζωή για μένα τον ίδιο, αλλά να αφιερωθώ στους ανθρώπους του λαού μας και δια μέσου αυτών να δικαιώσω το πέρασμά μου από τον κόσμο αυτόν.

Πώς εξηγείτε το γεγονός, ότι απολαμβάνετε τόση δημοτικότητα, ενώ συχνά, όπως και ο ίδιος αναγνωρίσατε, πολιτευθήκατε εναντίον της δημοτικότητά σας;

Η δημοτικότητά μου οφείλεται κυρίως στο γεγονός ότι υπήρξα ειλικρινής απέναντι στον λαό από τον οποίο και προερχόμουν. Ο Λαός γνώριζε ότι πράγματι τον πονώ και φροντίζω για το καλό του. Όταν το 1963 είχα αποχωρήσει από την πολιτική, στο ερώτημα αυτό έδωσαν απάντηση οι Times, γράφοντας το εξής: «Δεν ξέρουμε ποιο θα είναι το μέλλον του Καραμανλή. Είναι, όμως, βέβαιο ότι έβαλε τη σφραγίδα του στη ζωή του έθνους του. Και αυτό το πέτυχε διότι ενέπνεε τόση εμπιστοσύνη ώστε κάθε Έλληνας μπορούσε να του εμπιστευθεί το κλειδί του σπιτιού του». Αλλά, νομίζω ότι και επ' αυτού περισσότερα μπορείς να πεις εσύ απ' ό,τι εγώ.

Ο Λίνκολν έλεγε ότι ο χαρακτήρας μοιάζει με δέντρο και η φήμη με τη σκιά του. Νομίζετε ότι η φήμη που σας συνοδεύει και παίρνει τη διάσταση της ιστορίας, εκφράζει τα αυθεντικά χαρακτηριστικά της πολιτικής σας ιδιοσυστασίας και σταδιοδρομίας;

Στο ερώτημα αυτό θα πρέπει να δώσετε απάντηση εσείς, που με γνωρίζετε καλύτερα από κάθε άλλον."|Συνεντευξη
Η κόντρα της Έλενας Ακρίτα και με επιχειρηματία για το «Γοργόνες και Μάγκες».txt|"Η κόντρα της Έλενας Ακρίτα και με επιχειρηματία για το «Γοργόνες και Μάγκες»


«H Έλενα Ακρίτα δεν υπήρξε πιστή στις πεποιθήσεις της απ’ ότι φαίνεται, καθώς κι εκείνη υπήρξε στο σανίδι και στην τηλεόραση σε εμπορικά λαϊκά θεάματα», λέει ο επιχειρηματίας Γιώργος Βάλαρης
Η κόντρα της Έλενας Ακρίτα και με επιχειρηματία για το «Γοργόνες και Μάγκες»
Η Έλενα Ακρίτα μέσα από τον λογαριασμό της στο Facebook σχολίασε αρνητικά την παράσταση «Γοργόνες και Μάγκες». Ο επιχειρηματίας Γιώργος Βάλαρης σε συνέντευξη που παραχώρησε στο περιοδικό DownTown απάντησε στην κριτική που δέχτηκε για την παράσταση και τόνισε πως η Έλενα Ακρίτα δεν υπήρξε πιστή στις πεποιθήσεις της.

- Η Έλενα Ακρίτα, σε πρόσφατο post της στο facebook, χαρακτήρισε την παραγωγή σας «Γοργόνες και Μάγκες» trash. Σας ενόχλησε αυτό;
Με ενόχλησε γιατί δεν δέχομαι κριτική από ανθρώπους που δεν έχουν δει την παράστασή μου και που χρησιμοποιούν το βήμα τους δημόσια για να κάνουν κακοπροαίρετη κριτική. Η ιστορία έδειξε πως το «Γοργόνες και Μάγκες» ήταν μια λαοφιλής παράσταση με πολλά βραβεία και μόνο trash δεν είναι.

- Γιατί πιστεύετε ότι έχει υπάρξει αυτή η κριτική;
Δυστυχώς, υπάρχει ένας δηθενισμός στο θέατρο. Υπάρχουν διαχωρισμοί μεταξύ έντεχνου και λαϊκού. Για μένα υπάρχουν ποιοτικές και μη ποιοτικές παραστάσεις, σε όλους τους χώρους και σε όλα τα είδη. Αυτές είναι απόψεις που ειδικά καλλιεργημένοι άνθρωποι δεν θα έπρεπε να έχουν. Δεν υπάρχει πνευματική ελίτ που να καθοδηγεί, υπάρχει ένα γενικότερο μαζικό συνονθύλευμα τάσεων, απόψεων και πεποιθήσεων. Και για να ολοκληρώσω για το θέμα που έχει προκύψει, ούτε η ίδια η Έλενα Ακρίτα υπήρξε πιστή στις πεποιθήσεις της απ’ ότι φαίνεται, καθώς κι εκείνη υπήρξε στο σανίδι και στην τηλεόραση σε εμπορικά λαϊκά θεάματα."|Συνεντευξη
Νίκος Καρανίκας «Με διασκεδάζουν, όλοι αυτοί που με βρίζουν!».txt|"Νίκος Καρανίκας: «Με διασκεδάζουν, όλοι αυτοί που με βρίζουν!»

Ένα από τα πλέον αμφιλεγόμενα πρόσωπα της πολιτικής σκηνής, ο Νίκος Καρανίκας, πρώην Γραμματέας Στρατηγικού Σχεδιασμού της Κυβέρνησής του πρ. Πρωθυπουργού Αλέξη Τσίπρα, μιλάει αποκλειστικά στον διευθυντή του περιοδικού «Πατρινόραμα» Παναγιώτη Ρηγόπουλο, δίνοντας την πρώτη επίσημη συνέντευξή του σε ΜΜΕ.

Ο Νίκος Καρανίκας κρίνει αυστηρά τους πρώην συντρόφους του, Βαρουφάκη, Κωνσταντοπούλου και Λαφαζάνη, λέγοντας ανάμεσα στα άλλα για τον τελευταίο, ότι «απολαμβάνει τη δημοσιότητα με όρους πολιτικής γελοιότητας!».

Σχολιάζοντας τις συχνά ανοίκειες επιθέσεις που δέχεται μέσω των διαύλων κοινωνικής δικτύωσης, ο Νίκος Καρανίκας απαντάει αφοπλιστικά: «Με διασκεδάζουν όλοι αυτοί που με βρίζουν!» και συμπληρώνει, ανάμεσα στα άλλα:

«Εγώ κατά τη κυβερνητική μου θητεία, έπαιρνα 1.200 ευρώ. Δούλευα non stop, από την πρώτη μέρα που πήγα έως την τελευταία, ακόμα και Σαββατοκύριακο! Επιμελήθηκα δύο νόμους. Ο ένας για την φαρμακευτική κάνναβη και ο άλλος για την κυκλική οικονομία. Έκανα δουλειά και το ξέρουν. Δεν ασχολούνται όμως με αυτό, αλλά με συκοφαντικά πράγματα…».

Αναφερόμενος στον πρώην Υπουργό Δικαιοσύνης του ΣΥΡΙΖΑ, Σταύρο Κοντονή και απαντώντας στην ερώτηση του Παναγιώτη Ρηγόπουλου, εάν ο πρώην σύντροφός του στρεφόμενος κατά του Αλέξη Τσίπρα εξυπηρετεί κάποιο οργανωμένο πολιτικό σχέδιο, απαντάει δεικτικά: «Εεε καλά, δεν τον έχω για τόσο έξυπνο…».

Μιλώντας για τον σύντροφό του Ευκλείδη Τσακαλώτο και τις κατά καιρούς διαφοροποιήσεις του από την ηγετική γραμμή, εκτιμά ότι «δεν θέλει, ούτε μπορεί να υπονομεύσει τον Πρόεδρο!».

«Όσοι συκοφαντούν τον Αλέξη Τσίπρα να φεύγουν από το κόμμα!» τονίζει για τους διαφωνούντες στο εσωτερικό του ΣΥΡΙΖΑ, ενώ τονίζει ότι «η καριέρα είναι σαν τη χολέρα!» και ξεκαθαρίζει ότι ο ίδιος δεν στόχο την Βουλή:

«Δεν έχω ατζέντα! Έχω υποχρέωση, έχω ευθύνη, έχω αγάπη για την κοινωνία, έχω προσήλωση. Αυτή με κατευθύνει! Δεν παρακάλεσα εγώ να κατέβω Αθήνα. Κανείς μας δεν παρακαλεί. Προκύψαμε!»

Μάλιστα δεν διστάζει να αναφερθεί για πρώτη φορά στην δυσλεξία και τη δυσγραφία του, λέγοντας: «Από τη μία η δυσλεξία μου και από την άλλη η δυσγραφία μου, δίνουν μερικές φορές ‘’τροφή’’ σε κάποιους. Στον άνθρωπο που είναι πολιτισμένος δεν δίνουν ‘’τροφή’’. Τώρα, με κάποια trolls που μάθανε να πληκτρολογούν και γράφουν χυδαιότητες, οι φίλοι μου γελάνε! Και εγώ γελάω! Έλεος δηλαδή…».

Και βέβαια, εξαπολύει δριμεία επίθεση κατά της Κυβέρνησης και του Πρωθυπουργού Κυριάκου Μητσοτάκη, λέγοντας ανάμεσα στα άλλα: «Η Ν.Δ. θα κρίνει τώρα το ΣΥΡΙΖΑ; Ο Χριστός και η Παναγία και οι δώδεκα Απόστολοι! Η Ν.Δ. είναι ένα κόμμα, που δεν καθορίζεται από τη δημοκρατία, αλλά από τους συσχετισμούς ιδιωτικών συμφερόντων…».

Τέλος σχολιάζοντας τις δυσμενείς για τον ΣΥΡΙΖΑ δημοσκοπήσεις, δίνει τη δική του εξήγηση: «Οι δημοσκοπήσεις στην Ελλάδα, είναι όπως το χαλασμένο ρολόι: Δείχνουν δυο φορές την ημέρα σωστά! Έτυχε δηλαδή και έδειξαν κάποτε σωστά…».

Στη συνέντευξή του στο περιοδικό «Πατρινόραμα», όπως είναι φυσικό, δεν αφήνει …παραπονούμενη και την Αχαΐα, λέγοντας ανάμεσα στα άλλα, ότι «η Πάτρα πολιτικά, ευτυχώς δεν ….Καρναβαλίζει!».

Σε κάθε περίπτωση, ο Νίκος Καρανίκας μιλώντας απροκάλυπτα στο «Πατρινόραμα», δημιουργεί ένα εκρηκτικό μείγμα πολιτικών θέσεων και απόψεων, που μόνο αδιάφορο δεν μένει…

Τα κυριότερα σημεία της αποκλειστικής συνέντευξης που έδωσε στον δημοσιογράφο Παναγιώτη Ρηγόπουλο προδημοσιεύει η ιστοσελίδα ieidiseis.gr:

Κύριε Καρανίκα, θεωρείτε ότι η Κυβέρνηση εκμεταλλεύεται την κατάσταση έκτακτης ανάγκης λόγω κορωνοϊού, ώστε να επιβάλλει ανελεύθερες και αντιλαϊκές πολιτικές;

«Και να πω ότι δεν το πιστεύω, ας δούμε μερικά αποτελέσματα της φοβερής της διακυβέρνησης: Πρώτον και σημαντικότερο θα θεωρούσα την κατάργηση του 8ωρου και την εισήγηση ενός 10ωρου plus, το οποίο δεν θα το πληρωνόμαστε, αλλά ο εργαζόμενος θα κοιτάει πότε έχει μια μέρα κενή για να συμπληρώσει ή να αφαιρέσει ώρα.

Άρα έχουμε ένα σημαντικό πισωγύρισμα, με την κατάργηση ουσιαστικά του περιβόητου εργασιακού νόμου του ’82 του ΠΑΣΟΚ και πάμε σε έναν νέο νόμο, που θυμίζει φεουδαρχία!

Κάτι που μάλλον ταιριάζει, σε αυτή την Κυβέρνηση του «Οίκου Μητσοτάκη»! Εκτός του ότι κτυπάει το ωράριο εργασίας, που είναι κεκτημένο δύο αιώνων και κατοχυρωμένο με το νόμο του ’82 που δεν τον άλλαξε ούτε ο Κωνσταντίνος Μητσοτάκης, ήρθε τώρα ο Κυριάκος Μητσοτάκης και πατώντας πάνω στην πανδημία και στο γεγονός ότι όλα είναι υπό έλεγχο και λογοκρίνονται, να αλλάξει ένα νόμο.

Παράλληλα, ακυρώνει και το Κοινοβούλιο, ακυρώνοντας ερώτηση στη Βουλή του Προέδρου της Αξιωματικής Αντιπολίτευσης, που αφορούσε στην διαχείριση της πανδημίας και το lockdown»

Βλέπουμε να εκφράζεται δυσαρέσκεια στην κοινωνία απέναντι σε επιλογές και πολιτικές της Κυβέρνησης, αλλά αυτό το κλίμα δεν αποτυπώνεται στις δημοσκοπήσεις. Πώς το εξηγείτε;

«Που το είδατε αυτό το κλίμα δυσαρέσκειας; Δηλαδή είναι τόσο ελεγχόμενη η εικόνα, που θαυμάζω όποιον μπορεί και το βλέπει. Άρα είστε δημοσιογράφος που κάνει έρευνα και έχετε διαπιστώσει αυτό το κλίμα. Σας συγχαίρω! Οι δημοσκοπήσεις στην Ελλάδα, είναι όπως το χαλασμένο ρολόι: Δείχνουν δυο φορές την ημέρα σωστά! Έτυχε δηλαδή και έδειξαν κάποτε σωστά… Στην συντηρητική εφημερίδα ΕΣΤΙΑ, διάβασα προ καιρού ένα άρθρο του διευθυντή της Μανώλη Κωτάκη, που ανάμεσα στα άλλα μιλάει γι αυτόν τον «δικτάτορα» που λέγεται δημοσκόπηση και το πώς χειραγωγείται η κοινή γνώμη.

Έχουμε δημοσκοπήσεις από εταιρείες, που αν δεν είναι κουμπάροι, συγγενείς και φίλοι του κ. Μητσοτάκη και της Ν.Δ. είναι φίλοι κάποιου φίλου.

Ας δούμε ποιο είναι το ασφαλές δείγμα ερωτώμενων, που θα μπορούσε να προσεγγίσει το αντικειμενικό αποτέλεσμα. Οι δημοσκοπήσεις, είναι αποτέλεσμα χειραγώγησης, έχουν σκοπό την χειραγώγηση και ελέγχονται όλες. Τα τελευταία χρόνια, έδειξαν μόνο δύο φορές σωστά.»

Ποια είναι κατά τη γνώμη σας η μεγαλύτερη παλινωδία ή ανακολουθία για την οποία εγκαλείτε τη σημερινή Κυβέρνηση;

«Καλά, το πρώτο ήταν «ανάπτυξη- ανάπτυξη- ανάπτυξη!» Και έχουμε «ύφεση- ύφεση- ύφεση!» Θέλετε κι άλλα; Εγώ λέω να μείνω σε αυτό. Η μεγαλύτερη κοροϊδία!

Αλλά θα σημείωνα και κάτι ακόμα συγγενές, που υποσχέθηκε η Ν.Δ.: «Ελάφρυνση- ελάφρυνση- ελάφρυνση!» Είδατε ελάφρυνση στη μεσαία τάξη; Με εξαίρεση τη Ν.Δ. που θεωρεί ότι έχουμε το τέλειο καθεστώς και τον ιδεώδη τρόπο ζωής, υπάρχουν Επιτροπές, Οργανισμοί, Τειρεσίας κ.ά. που διαπιστώνουν ότι θίγεται η μεσαία τάξη. Για να μην πω για τους φτωχούς και την δεινή κατάσταση στην οποία έχουν περιέλθει επί Ν.Δ…»

«Ο Λαφαζάνης απολαμβάνει τη δημοσιότητα με όρους πολιτικής γελοιότητας!»

Ο νέος πτωχευτικός κώδικας που ψήφισε η Κυβέρνηση προκάλεσε και την πρόταση δυσπιστίας του κ. Τσίπρα. Από την άλλη όμως, είχαμε και βολές πρώην συντρόφων σας, όπως του κ. Λαφαζάνη, που είπε ότι και η Κυβέρνηση ΣΥΡΙΖΑ στοχοποίησε την πρώτη κατοικία. Τι απαντάτε;

«Καλά, ας ξεκινήσω από τα …αστεία: Λαφαζάνης! Εντάξει, είναι αστείο! Δεν το βλέπετε; Μου το είπατε ως κάτι σοβαρό; Που είναι το σοβαρό; Ο κ. Λαφαζάνης, μέσα στην πτώση του, απολαμβάνει τις φτερούγες της δημοσιότητας, με όρους πολιτικής γελοιότητας. Αρνείται ότι υπήρχε προστατευτικός νόμος, βελτιωτική εξέλιξη του νόμου Κατσέλη από τον Αλέκο Φλαμπουράρη. Τι λέτε τώρα; Επίσης αρνείται, ότι έκανε τον …σαλταδόρο επί Κυβερνήσεως ΣΥΡΙΖΑ και ούρλιαζε για κάτι σπίτια πλουσίων και όχι για πρώτη λαϊκή κατοικία.

Το ότι ήταν χρόνια σύντροφός μας, θα έπρεπε να προβληματίζει αυτόν, όχι εμένα. Τώρα, εξυπηρετεί το κυρίαρχο αφήγημα. Όποτε λοιπόν θέλουν να εξυπηρετήσουν το αφήγημά τους, αξιοποιούν αυτό που λέγεται «ομάδα Λαφαζάνη»: Λαφαζάνης- Αλαβάνος και Ζωή!

Οπότε χαράμισα αρκετή ώρα μιλώντας γι’ αυτούς, έτσι δεν είναι;

Τώρα πάμε στον ίδιο τον νόμο: Είναι αυτό που έχουν ήδη αποδεχθεί οι γνώστες του χώρου της αγοράς, της πώλησης και της χρεωκοπίας. Μας βάζουν να είμαστε δύο «κλικ» πιο κάτω από ενοικιαστές των σπιτιών μας! Δεν αναγνωρίζεται καμία προσφορά των προηγούμενων, για παράδειγμα, 15 χρόνων, χάνεται η κυριότητα, αλλά και η δυνατότητα σύνδεσης με το παρελθόν της δράσης μας σε ένα θέμα. Δηλαδή, αν είναι σήμερα να κάνουμε ένα κέικ, πάντα θα μιλήσουμε για ένα κέικ που κάναμε χθες και που σήμερα θέλουμε να το τροποποιήσουμε ή να το αναπαράξουμε. Παρθενογένεση δεν υπάρχει. Οπότε, υπήρχε νόμος ο οποίος στήριζε την πρώτη κατοικία και γι’ αυτό δεν είχαμε ούτε μία καταγγελία για πλειστηριασμό πρώτης κατοικίας επί ΣΥΡΙΖΑ.

Βέβαια, τον στρατηγικό κακοπληρωτή, κάτι μάγκες πλούσιους, που πήγαιναν στην Εκάλη και έκαναν σπίτια και μετά τα χρέωναν στο λαό, να τους χρεωκοπήσουν! Αλλά δεν μιλάμε γι’ αυτούς!

Μιλάμε, ότι μας κυβερνάει ένας «Οίκος Μητσοτάκη – Μαρέβα» που μέχρι πρόπερσι δήλωναν ότι έχουν οικογενειακό πρόβλημα, για να μην πληρώσουν φόρο! Καταλάβατε ποιοι μας κυβερνούν; Μια οικογένεια, που έλεγε ότι δεν είναι οικογένεια, για να είναι φοροφυγάδες. Τι μου λέτε τώρα; Οικογενειάρχες είμαστε όλοι και νοικοκυραίοι. Ποιος νοικοκύρης λέει δεν έχω σχέση με τη γυναίκα μου, μόνο και μόνο για να μην φορολογηθώ; Και μάλιστα να είναι εκατομμυριούχος; Να το κάνουν δύο προλετάριοι, που δεν έχουν να πληρώσουν τη δόση τους, το καταλαβαίνω, αλλά να το κάνει η αστική τάξη;»

«Η Αριστερά δεν ήθελε να κυβερνήσει!»

Η εσωστρέφεια που το τελευταίο διάστημα εμφιλοχωρεί στις τάξεις του ΣΥΡΙΖΑ, δεν συμφωνείτε ότι προσφέρει νερό στο μύλο της Ν.Δ.; Ποιοι ευθύνονται γι’ αυτό και ποιο είναι το δικό σας μήνυμα σε όλους αυτούς;

«Η Ν.Δ. θα κρίνει τώρα το ΣΥΡΙΖΑ; Ο Χριστός και η Παναγία και οι δώδεκα Απόστολοι! Η Ν.Δ. είναι ένα κόμμα, που δεν καθορίζεται από τη δημοκρατία, αλλά από τους συσχετισμούς ιδιωτικών συμφερόντων! Άρα δεν αναγνωρίζει διαφορετικές απόψεις, άρα δεν έχει κουλτούρα αντιπαράθεσης. «Βήχεις» και σε πετάει! Εμείς είμαστε Αριστερά. Και είμαστε η Δημοκρατική Αριστερά, που διασπάστηκε από την Κομμουνιστική Αριστερά, διατηρώντας όλα τα χαρακτηριστικά της πολυσυλλεκτικής Αριστεράς.

Είναι λογικό λοιπόν να υπάρχουν διαφορετικές απόψεις. Αυτές οι διαφορετικές απόψεις, καλό είναι να έχουν και μια κουλτούρα, συλλογικής ευθύνης απέναντι στην εικόνα και όχι στη δράση. Όσοι σύντροφοι και συντρόφισσες έχουν διαφορετική άποψη, καλό είναι να βγαίνουν με μία διακριτικότητα. Γιατί ο λαός, δεν ενδιαφέρεται τι λέει ο δεύτερος και ο τρίτος σε ένα κόμμα, τον ενδιαφέρει τι είναι αυτό που έχουμε συμφωνήσει! Αυτός που εκπροσωπεί το κόμμα μας, είναι ο Πρόεδρος μας Αλέξης Τσίπρας. Όποιος διαφωνεί μαζί του, στα κομματικά όργανα ας το πει. Όποιος θέλει να τον βρίζει μπορεί να φύγει! Δεν χρειαζόμαστε ανθρώπους που θα βρίζουν ή θα συκοφαντούν τον εκπρόσωπό μας.

Εμένα ως Νίκο Καρανίκα, μπορεί να με βρίσει όποιος θέλει. Γιατί είμαι εγώ, δεν εκπροσωπώ άλλους 1.800.000 ανθρώπους. Λοιπόν, σεβασμός στον Πρόεδρο και όποιος δεν θέλει να τον σεβαστεί, μπορεί να βγει!

Εγώ, όταν ήθελα να βρίσω τον Αλαβάνο, παραιτήθηκα από το κόμμα στο οποίο ήμουν ιδρυτικό μέλος! Βγήκα, τον έβριζα πολιτικά και όταν ανέλαβε Πρόεδρος ο Αλέξης Τσίπρας, τότε δημιουργήθηκε μια ομάδα μεγάλη και ξαναμπήκαμε στο κόμμα για να στηρίξουμε τον Τσίπρα και μια μελλοντική Κυβέρνηση με την Αριστερά, κάτι που δεν ήθελε τότε η Αριστερά!»

«Όσοι συκοφαντούν τον Αλέξη Τσίπρα να φεύγουν από το κόμμα!»

Μιλάτε δηλαδή για την ανάγκη διαγραφών; Πόσο συμβατό είναι κάτι τέτοιο με τη φιλοσοφία ενός αριστερού ριζοσπαστικού κόμματος;

«Τα ριζοσπαστικά αριστερά κόμματα, δεν ανέχονται συκοφαντίες και προσβολές. Δεν ανήκουν σε κανέναν πολιτισμένο χώρο. Τελεία! Ούτε η Ν.Δ. πρέπει να το δέχεται! Πόσο μάλλον ένα κόμμα σαν το ΣΥΡΙΖΑ.

Θέλεις να διαφωνείς; Να διαφωνείς! Θα βάλεις τη διαφωνία σου στα κομματικά όργανα, θα τη «ζυμώσεις», θα την παλέψεις, θα κριθεί και συνεχίζουμε. Να συκοφαντήσεις δεν επιτρέπεται! Δηλαδή τί θα γίνει ο ΣΥΡΙΖΑ; Ένα κόμμα ιδιωτικών στρατηγικών; Και οι έχοντες προσωπική στρατηγική θα συκοφαντούν το συλλογικό όργανο; Λοιπόν, επιμένω και τώρα: Όποιος συκοφαντεί και βρίζει το κόμμα και τον Πρόεδρο, πρέπει να φεύγει από το κόμμα!»

Και αν δεν φεύγει, να διαγράφεται;

«Αυτό δυστυχώς, είμαστε ένα κόμμα που δεν το έχει καταφέρει να διαγράψει κανέναν. Δηλαδή ακόμα και για τον πρώην υπουργό μας της Δικαιοσύνης, που είπε πράγματα συκοφαντικά για τον Πρόεδρο και αντιεπιστημονικά, είδατε τι αναφέρθηκε στην ανακοίνωση του κόμματος; Ότι ο ίδιος έθεσε τον εαυτό του εκτός ΣΥΡΙΖΑ. Εγώ το είπα λίγο πιο …άκομψα! Αλλά το διευκρινίζω: Μιλάω όχι για εκείνους που διαφωνούν, αλλά που συκοφαντούν!»

Πιστεύετε ότι οι δηλώσεις Κοντονή ήταν μια αυθόρμητη δήλωση, ή μήπως εξυπηρετούν κάποιο υπόγειο πολιτικό σχέδιο εναντίον του κ. Τσίπρα;

«Ε καλά, δεν τον έχω για τόσο έξυπνο…»

«Ο Τσακαλώτος, ούτε θέλει, ούτε μπορεί να υπονομεύσει τον Πρόεδρο»

Βλέπετε σήμερα μέσα στο κόμμα να προβάλλουν κάποιοι ως επίδοξοι μνηστήρες του θώκου του Προέδρου του ΣΥΡΙΖΑ και αντίζηλοι του κ. Τσίπρα; Θα μπορούσε στο επικείμενο Συνέδριο του κόμματος, να αμφισβητείτο ο Τσίπρας και αν όχι, γιατί;

«Καταλαβαίνω, ότι υπάρχει ένα κομμάτι της Αριστεράς που δεν μπορεί να την αντιληφθεί σε θέση εξουσίας. Γιατί έμαθε και δομήθηκε στην αποδόμηση και είναι δύσκολο να μάθει την διακυβέρνηση. Είναι λογικό να θέλουν την στοργική, ασφαλή, παρελθούσα κατάσταση ενός κόμματος του 3% ή του 5%, που έχει ένα μηχανισμό που αναπαράγεται ή δημιουργεί ένα αίσθημα ασφάλειας στις φιλίες και τις κοινωνικές σχέσεις, όπου προβάλλεται ένα προοδευτικό προφίλ. Εμένα δεν με νοιάζει αυτό! Με νοιάζει να μπορεί η Αριστερά να κάνει αυτό που λέει, δηλαδή να αλλάξει το κόσμο! Αν λοιπόν θέλεις να αλλάξεις τον κόσμο, πρέπει να τον κυβερνήσεις. Μπορούμε να το καταλάβουμε αυτό; Οπότε, όποιος διαφωνεί με την Αριστερά που θέλει να κυβερνήσει, μπορεί να διαφωνεί, δεν έχω πρόβλημα. Αν ευελπιστεί, ότι θα μας πάει στο 2% για να αλλάξει Πρόεδρο, ας το κάνει. Αλλά δεν πιστεύω ότι υπάρχει κάποιος τέτοιος σήμερα. Δηλαδή, γι’ αυτά που κατηγορούν τον σύντροφο Τσακαλώτο, είναι αστεία πράγματα! Ο σύντροφος Τσακαλώτος έχει μιαάλλη άποψη σε κάποια ζητήματα. Κάνει λάθος, κάνει σωστά; Δεν έχει απολύτως καμία σημασία! Δεν θέλει και δεν μπορεί να υπονομεύσει τον Πρόεδρο. Αυτό όμως που κάνουν όλοι αυτοί που έχουν καλή διάθεση και διαφωνούν, είναι να βγάζουν προς τα έξω την εικόνα ενός κόμματος μη συγκροτημένου. Κανείς δεν το επιδιώκει αυτό όμως. Οι αριστεροί, θα το πω μεταφυσικά, είναι καλοί άνθρωποι. Ακόμα και όταν θέλουν να σε αποδομήσουν, το κάνουν για καλό.

Αλλά αυτό που απασχολεί εμένα, είναι ότι ένα κόμμα που διεκδικεί την Κυβέρνηση, πρέπει να έχει μια συγκροτημένη εικόνα προς την κοινωνία την οποία θέλει να κερδίσει και όχι την εικόνα ξεκούρδιστης λατέρνας που δεν μπορεί να βγάλει ενιαίο ήχο. Αυτόν τον ήχο τον χαλάνε, είτε αυτοί όπως τους περιγράψατε εσείς, είτε εκείνοι που μέσα στην αφέλειά τους κάνουν κακό.»

«Με διασκεδάζουν, όλοι αυτοί που με βρίζουν!»

Τι θα θέλατε να απαντήσετε σε όλους εκείνους, που βάλουν εναντίον σας, όχι με πολιτική, αλλά με προσωπική στόχευση; Νιώθετε ότι έχετε πέσει θύμα κανιβαλισμού;

«Με διασκεδάζουν όλοι αυτοί! Άκου κανιβαλισμού… Ούτε τρίχα δεν μου αγγίζουν! Έχω τόσους φίλους, συνεργάτες, γνωστούς, συντρόφους και συντρόφισσες, έχω τόση γεμάτη ζωή! Αλλά είχα και τόση κυβερνητική ζωή, με έργο! Οι συνεργάτες από Υπουργεία, Οργανισμούς και αλλού με γνωρίζουν! Θα με ενοχλούσε, εάν όλοι αυτοί οι άνθρωποι έλεγαν άσχημα πράγματα για μένα. Τώρα, όλοι αυτοί που μιλάνε για μένα, πραγματικά με διασκεδάζουν. Όταν θέλω να γελάσω μπαίνω στο Twitter! Γιατί από τη μία η δυσλεξία μου και από την άλλη η δυσγραφία μου, δίνουν μερικές φορές «τροφή» σε κάποιους. Στον άνθρωπο που είναι πολιτισμένος δεν δίνουν «τροφή». Τώρα, με κάποια trolls που μάθανε να πληκτρολογούν και γράφουν χυδαιότητες, οι φίλοι μου γελάνε! Και εγώ γελάω! Έλεος δηλαδή!

Μην ξεχνάτε, ότι μας κυβερνάει ένα κόμμα, που αγαπάει τους τύπους και όχι την ουσία. Γι’ αυτό και έχουν παιδεραστές που έχουν καταδικαστεί σε άλλες χώρες, αρχαιοκάπηλους, διεφθαρμένους, διαπλεκόμενους. Ο άλλος πήγε να στήσει το γραφείο του με τη Siemens και όταν τον πήρανε χαμπάρι πήγε και τα πλήρωσε. Υπάρχει μια ηθική κατάπτωση που θέλει να σκαρφαλώσει επάνω μας και να μας κυβερνήσει και το καταφέρνει μέχρι στιγμής. Και υπάρχουν και οι άνθρωποι που διαφωνούν, δυσπιστούν, αλλά διατηρούν έναν πολιτισμό τέτοιον, ο οποίος είναι πέρα από τους τύπους. Όπως επίσης υπάρχουν χιλιάδες επιχειρηματίες που κρατάνε τη χώρα όρθια και δεν κολλάνε στους τύπους.

Θεωρούν οι Νεοδημοκράτες πολιτικό προσόν να έχεις σπουδάσει στην Oxford, ενώ είναι ποταπό να έχεις σπουδάσει στα ΤΕΙ της Ελλάδος! Η ζωή έδειξε όμως, ότι κάποιοι από Cambridge και Oxford μάς έχουν χρεοκοπήσει, έφτιαξαν εταιρείες offshore και καταχράστηκαν λεφτά, ενώ άνθρωποι από ελληνικά Πανεπιστήμια έβγαλαν τη χώρα από τη κρίση!».

«Η καριέρα είναι σαν τη χολέρα!»

Θα σας ενδιέφερε να θέσετε υποψηφιότητα για βουλευτής;

«Δεν έχω ατζέντα! Έχω υποχρέωση, έχω ευθύνη, έχω αγάπη για την κοινωνία, έχω προσήλωση. Αυτή με κατευθύνει! Δεν παρακάλεσα εγώ να κατέβω Αθήνα. Κανείς μας δεν παρακαλεί. Προκύψαμε!

Πραγματικά η καριέρα, είναι σαν την χολέρα! Εμείς είμαστε πολιτισμένοι άνθρωποι. Δεν λέμε «καλή καριέρα», λέμε «καλή πρόοδο»! Εμάς μας προκύπτουν τα αξιώματα. Δεν κυνηγήσαμε κανένα αξίωμα. Γι’ αυτό και δεν έχουμε σκάνδαλα οικονομικά. Εγώ κατά τη κυβερνητική μου θητεία, έπαιρνα 1.200 ευρώ. Δούλευα non stop, από την πρώτη μέρα που πήγα έως την τελευταία, ακόμα και Σαββατοκύριακο! Επιμελήθηκα δύο νόμους. Ο ένας για την φαρμακευτική κάνναβη και ο άλλος για την κυκλική οικονομία. Έκανα δουλειά και το ξέρουν. Δεν ασχολούνται όμως με αυτό, αλλά με συκοφαντικά πράγματα…»

Τι έχετε να πείτε για την Πάτρα και την Αχαΐα, η οποία έδωσε μεγάλο ποσοστό στο ΣΥΡΙΖΑ και στην οποία κατέβηκε ως υποψήφιος ο ίδιος ο Πρόεδρός σας;

«Η Πάτρα, αν και έχει το καλύτερο Καρναβάλι, δεν …καρναβαλίζει πολιτικά! Και σας ζηλεύω! Γιατί φαίνεται ότι η κοινή γνώμη και ο κοινός νους εμπλέκεται με το πολιτικό, με όρους αξιοπρέπειας και έτσι αποκτά ένα κριτήριο για το αύριο και την επιλογή ικανών προσώπων. Κάτι που προφανώς το απωλέσαμε σε άλλες πόλεις…»

– Ολόκληρη η συνέντευξη δημοσιεύεται στο περιοδικό «ΠΑΤΡΙΝΟΡΑΜΑ» που κυκλοφορεί στην Αχαΐα, την προσεχή Δευτέρα 21 Δεκεμβρίου"|Συνεντευξη
Νίκος Χριστοδουλίδης στο in Όσο δεν λύνεται το Κυπριακό Ελληνοκύπριοι και Τουρκοκύπριοι είμαστε ηττημένοι.txt|"Νίκος Χριστοδουλίδης στο in: Όσο δεν λύνεται το Κυπριακό Ελληνοκύπριοι και Τουρκοκύπριοι είμαστε ηττημένοι

Πρωτοβουλίες που θα σπάσουν το αδιέξοδο αναζητά η ελληνοκυπριακή πλευρά, θέτοντας ως στόχο την επανέναρξη των συνομιλιών για το Κυπριακό. Ο Πρόεδρος της Κυπριακής Δημοκρατίας, Νίκος Χριστοδουλίδης, μιλώντας στο in, ενώ συμπληρώνονται 50 χρόνια από την τραγωδία της Κύπρου, το πραξικόπημα και την τουρκική εισβολή και κατοχή, επαναλαμβάνει σαφώς την ετοιμότητα του «για επανέναρξη των συνομιλιών και της ξεκάθαρης πολιτικής μου βούλησης για επίλυση του Κυπριακού».

Ο Χριστοδουλίδης τονίζει την ανησυχία για τα τετελεσμένα επί του εδάφους, ενώ υπογραμμίζει ότι έχει τεθεί και το ζήτημα της δραστηριότητας ισραηλινών πολιτών στον τομέα του real estate στα κατεχόμενα. Όσον αφορά δε το ρόλο του διεθνούς παράγοντα ο Πρόεδρος της Κυπριακής Δημορκατίας σημειώνει ότι «το τι συμβαίνει στην Ουκρανία και τη Μέση Ανατολή είναι μια απόδειξη προς τη διεθνή κοινότητα ότι η ειρήνη δεν μπορεί να θεωρείται δεδομένη σε μια ανώμαλη κατάσταση, όπως υπάρχει στην Κύπρο παρά το γεγονός ότι δεν υπάρχουν συγκρούσεις αυτή τη στιγμή».

50 χρόνια μετά την εισβολή που βρισκόμαστε στο κυπριακό και το πρέπει να γίνει για να αρχίσει ξανά η διαδικασία των συνομιλιών;

Πέρασαν 50 χρόνια, μισός αιώνας, από την τουρκική εισβολή και μετά από ένα παρατεταμένο αδιέξοδο βρισκόμαστε, μετά από δική μας πρωτοβουλία, ενώπιον μιας νέας προσπάθειας του ΓΓ των Ηνωμένων Εθνών, με στόχο την επανέναρξη των συνομιλιών από εκεί που διακόπηκαν το 2017. Η απεσταλμένη του Γενικού Γραμματέα των Ηνωμένων Εθνών κα Ολγκίν κατέθεσε ήδη την έκθεση της με εισηγήσεις προς τον Γενικού Γραμματέα για ποια θα είναι τα επόμενα βήματα και αναμένουμε τις αποφάσεις του Γενικού Γραμματέα.

Θετικό επίσης θεωρώ το γεγονός ότι η κα Ολγκίν με ανοιχτή επιστολή της δηλώνει την ετοιμότητα της να συνεχίσει την προσπάθειά της, ενώ όπως προανέφερα βρισκόμαστε, σύμφωνα με δήλωση του Εκπροσώπου του Γενικού Γραμματέα των ΗΕ, σε αναμονή για να μας ανακοινώσει ο κ. Γκουτέρες, ίσως, διά ζώσης τις προθέσεις του για τα επόμενα βήματα.

Εν αναμονή των ανακοινώσεων του Γενικού Γραμματέα, θέλω να επαναλάβω την ετοιμότητα μου για επανέναρξη των συνομιλιών και της ξεκάθαρης πολιτικής μου βούλησης για επίλυση του Κυπριακού.

Σας ανησυχούν τα τετελεσμένα επί του εδάφους στα κατεχόμενα όπως το άνοιγμα της κλειστής πόλης της Αμμοχωστου; Και τι μέτρα έχετε λάβει και προς σύμμαχες χώρες της Κύπρου, όπως το Ισραήλ, για όσα γίνονται στο Τρίκωμο;

Βεβαίως και με ανησυχούν τα τετελεσμένα που δημιουργούνται επί του εδάφους με την πάροδο του χρόνου. Για αυτό και η μη λύση δεν είναι λύση και η παρούσα κατάσταση πραγμάτων δεν μπορεί να αποτελεί την λύση του κυπριακού. Σε αυτή μας την προσπάθεια ενεργοποιούμε πολύ περισσότερο τον ευρωπαϊκό παράγοντα, τους ευρωπαϊκούς θεσμούς και ισχυρά κράτη της ΕΕ. Έχω την έντονη πεποίθηση ότι η ΕΕ έχει τις λύσεις και στα πιο ακανθώδη θέματα των διαπραγματεύσεων προς όφελος του συνόλου του Κυπριακού λαού.

Όσον αφορά τον σφετερισμό των ελληνοκυπριακών περιουσιών στα κατεχόμενα και από πολίτες του Ισραήλ, έχω θέσει το θέμα δύο φορές με πολύ θετική ανταπόκριση στον Πρωθυπουργό του Ισραήλ.

Εξάλλου, όπως θα έχετε διαπιστώσει, η Κυπριακή Δημοκρατία κινείται νομικά κατά ξένων υπηκόων που με οποιονδήποτε τρόπο συμβάλλουν στον σφετερισμό ελληνοκυπριακών περιουσιών στα κατεχόμενα.

Οι περιφερειακές εξελίξεις και πιο συγκεκριμένα οι πόλεμοι σε Ουκρανία και μέση Ανατολή μπορούν να επιβάλουν στη διεθνή κοινότητα να ασχοληθεί με το κυπριακό; Ακόμα και να πιέσει τις δυο πλευρές να καθίσουν στο τραπέζι, δίνοντας ίσως και ανταλλάγματα στην Τουρκία για να αλλάξει στάση;

Αποτελεί γεγονός ότι η νέα προσπάθεια του Γενικού Γραμματέα των Ηνωμένων Εθνών μέσω της απεσταλμένης του για το Κυπριακό ξεκίνησε εν μέσω δύο πολύ μεγάλων διεθνών πολεμικών κρίσεων, στην Ουκρανία και στη Μέση Ανατολή. Είναι για αυτό που θεωρούμε ότι η προσπάθεια που καταβάλαμε για επαναδραστηριοποίηση του Γενικού Γραμματέα και του διεθνούς παράγοντα προς την κατεύθυνση της επανέναρξης συνομιλιών για εξεύρεση λύσης στο Κυπριακό είχε αποτέλεσμα παρά το δύσκολο διεθνές περιβάλλον. Την ίδια ώρα, όμως, το τι συμβαίνει στην Ουκρανία και τη Μέση Ανατολή είναι μια απόδειξη προς τη διεθνή κοινότητα ότι η ειρήνη δεν μπορεί να θεωρείται δεδομένη σε μια ανώμαλη κατάσταση, όπως υπάρχει στην Κύπρο παρά το γεγονός ότι δεν υπάρχουν συγκρούσεις αυτή τη στιγμή.

Όσον αφορά τα ανταλλάγματα, στα οποία αναφέρεστε, έχω καταβάλει προσπάθεια, έτσι ώστε να υπάρξουν κίνητρα, για να επιστρέψει η τουρκική πλευρά στο τραπέζι των συνομιλιών. Κίνητρα, τα οποία μπορεί να παρέχει η ΕΕ μέσω των ευρωτουρκικών σχέσεων, αλλά και των τουρκικών επιδιώξεων στην Ευρώπη. Και αυτό που είναι εξαιρετικής σημασίας είναι το γεγονός ότι στα Συμπεράσματα του Ευρωπαϊκού Συμβουλίου τον Μάρτιο καταφέραμε να διασυνδέσουμε τα ευρωτουρκικά με την πορεία του Κυπριακού.

⁠Ποιοι οι κίνδυνοι μη λύσης μετά από 50 χρόνια κατοχής;

Η μη λύση του Κυπριακού δεν αποτελεί επιλογή για μας. Δεν θέλουμε οι πολίτες της Κυπριακής Δημοκρατίας να είναι πολίτες δεύτερης κατηγορίας, όπως είναι σήμερα, αφού στερούνται βασικών ανθρωπίνων δικαιωμάτων. Το σημερινό στάτους κβο δεν εξασφαλίζει την ασφάλεια κανενός και κυρίως του Κυπριακού Ελληνισμού.

Όσο συνεχίζεται αυτή η κατάσταση Ελληνοκύπριοι και Τουρκοκύπριοι είμαστε ηττημένοι. Την ιδιά ώρα, η παρέλευση του χρόνου παγιώνει τετελεσμένα σε σχέση με το περιουσιακό. Για αυτό στοχεύω στη δημιουργία μιας αμοιβαίας επωφελούς κατάσταση πραγμάτων για όλους τους εμπλεκόμενους στο Κυπριακό και είμαι αποφασισμένος να λάβω τολμηρές, αλλά ωφέλιμες αποφάσεις που θα οδηγήσουν σε βιώσιμη λύση και επανένωση της πατρίδας μας."|Συνεντευξη
Ο πολιτισμός ενεργοποιεί τα αντανακλαστικά της κοινωνίας.txt|"Ο πολιτισμός ενεργοποιεί τα αντανακλαστικά της κοινωνίας

Η ""Ελευθερία"", ήταν από τις πρώτες εφημερίδες που σηματοδότησε την παρουσία της στο Internet, μ' ένα ολοκληρωμένο site.

Η Εφημερίδα

Ταυτότητα

Όροι Χρήσης

Προσωπικά Δεδομένα

Επικοινωνία

Η σελίδα είναι πλήρως συμμορφωμένη με τη σύσταση (ΕΕ) 2018/334 της επιτροπής της 1ης Μαρτίου 2018 , σχετικά με τα μέτρα για την αποτελεσματική αντιμετώπιση του παράνομου περιεχομένου στο διαδίκτυο (L63)."|Συνεντευξη
ΟΛΙΑ ΛΑΖΑΡΙΔΟΥ.txt|"ΟΛΙΑ ΛΑΖΑΡΙΔΟΥ

Μια απρόσμενη Μπλανς Ντυμπουά

«Δεν θέλω ρεαλισμό, θέλω μαγεία» λέει η Μπλανς Ντυμπουά στο «Λεωφορείον ο Πόθος» του Τενεσί Γουίλιαμς. Είναι μια κορυφαία στιγμή του θεάτρου (και του σινεμά). Και τώρα τη διάσημη αυτή φράση εκφέρει η Ολια Λαζαρίδου στην παράσταση που έχει ανέβει στο Θέατρο Δωματίου σε σκηνοθεσία Αντζελας Μπρούσκου. «Ενα κομματάκι της νομίζω ότι μπορώ να βρω μέσα μου» δηλώνει η Ολια. Οσο «ξεφλουδίζεις» τα διάφορα επίπεδα της προσωπικότητάς της όμως εντοπίζεις αρκετές ομοιότητες με αυτό το μυθικό πλάσμα, του οποίου το κύριο χαρακτηριστικό ήταν ότι αρνιόταν την πραγματικότητα γύρω του.

Η Ολια Λαζαρίδου προέρχεται από το Θέατρο Τέχνης, πράγμα που την έφερε σε επαφή, όπως εξηγεί, με την ουσία της παράδοσης: «Η παράδοση είναι μια φλογίτσα που παραδίδεται από χέρι σε χέρι. Είναι η γνώση που μεταδίδεται, μια διαδικασία σχεδόν ιερή. Αυτό ήταν για εμένα το Θέατρο Τέχνης. Είναι πολύ σημαντικό να το βιώσεις αυτό στα πρώτα σου βήματα διότι έτσι τοποθετείσαι υπαρξιακά, βρίσκεις τη θέση σου στον χώρο». Υστερα, τη δεκαετία του 1980, πήρε έναν χρόνο «άδεια» και πήγε στο Παρίσι να μαθητεύσει με τον περίφημο σκηνοθέτη και δάσκαλο δραματικής τέχνης Αντουάν Βιτέζ. Εκεί ήρθε πλέον σε επαφή με την ευρωπαϊκή παράδοση, που την προίκισε με άλλα πλούτη: «Είδα τα όρια της τέχνης να σπρώχνονται πιο πέρα, να διευρύνονται. Ανοιξε η βεντάλια. Το να δεις τι γίνεται έξω έχει νόημα όχι ως εγκυκλοπαιδική γνώση – διότι αυτή δεν είναι απαραίτητη στη δουλειά ενός ηθοποιού -, αλλά επειδή παρατηρείς άλλους σπουδαίους τεχνίτες που έχουν φτάσει πιο πέρα».

Ντελικάτη σαν κρίνος και εύπλαστη ηθοποιός. Χωρίς διακριτό στίγμα. Γλιστράει σαν χέλι από τον έναν ερμηνευτικό κώδικα στον επόμενο. «Δεν ανήκα ποτέ σε καμία ομάδα, αν εξαιρέσουμε το Θέατρο Τέχνης. Εκανα μια μεγάλη βόλτα με πολλούς και διαφορετικούς σκηνοθέτες και νομίζω ότι αυτό που προσκόμισα ήταν λιγότερο μια συγκεκριμένη τεχνική και περισσότερο το πώς να αδειάζω και να δημιουργώ μέσα μου τον απαραίτητο χώρο ώστε να ανταποκριθώ στις ανάγκες του επόμενου έργου. Υπάρχουν άνθρωποι που έχουν δικό τους κώδικα, δικό τους οπλοστάσιο, δική τους σφραγίδα. Εγώ είμαι sui generis. Δεν ξέρω αν υπάρχουν πλεονεκτήματα σε αυτό το δεδομένο. Πάντως είναι μοίρα, συνέβη. Και προφανώς αυτός είναι ο προσωπικός μου τρόπος ύπαρξης. Αυτή είμαι εγώ 100%».

Με ή χωρίς συγκεκριμένο κώδικα, έχει πάντως δαμάσει απαιτητικούς ρόλους στο θέατρο («12η Νύχτα» του Σαίξπηρ, «Φθινοπωρινή σονάτα» του Μπέργκμαν, «Ερρίκος Δ´» του Πιραντέλο, «Ταξίδι μακριά» της Αναγνωστάκη, «Ορέστεια»…) και φυσικά έχει υπάρξει πρώτη προτίμηση της μοναδικής γόνιμης φάσης του εγχώριου σινεμά, δηλαδή πρωταγωνίστρια των σκηνοθετών του Νέου Ελληνικού Κινηματογράφου της δεκαετίας του 1980 (Χρήστου Βακαλόπουλου, Νίκου Νικολαΐδη, Σταύρου Τσιώλη, Απόστολου Δοξιάδη κ.ά.). Αλλά και πιο πρόσφατα στο «Lilly’s Story» (2002) του Ροβήρου Μανθούλη και στη «Νοσταλγό» (2005) της Ελένης Αλεξανδράκη.

Εμφανίζεται στη σκηνή με τρόπο αποσταγματικό και είναι διάσημη για αυτό. «Δεν παίζω σε hardcore επαγγελματικούς ρυθμούς. Η πραγματικότητα είναι μια χορογραφία, ένας συντονισμός ανάμεσα σε διάφορα ετερόκλητα πράγματα. Εχω ανάγκη από μεγάλα διαλείμματα, ανάγκη να βγάλω το κεφάλι μου έξω και να ζήσω τη ζωούλα μου. Αλλες φορές απουσιάζω από αμηχανία και άλλες πάλι απλώς από τεμπελιά. Είναι βέβαια και ο οικονομικός παράγοντας που καθορίζει το κατά πόσο θα καταφέρω να διατηρήσω τον δικό μου ρυθμό». Ορισμένες φορές μοιάζει αντισυμβατική, όπως όταν είχε την ιδέα, πέρυσι το καλοκαίρι, να ανέβει η «Τσελσομίνα» σε τροχόσπιτο ταξιδεύοντας από την Αθήνα ως το… πάρκινγκ του Μικρού Θεάτρου της Επιδαύρου: «Είμαι μάλλον καθαρόαιμη ηθοποιός: περιμένω οι άλλοι να μου πουν ποια είμαι» απαντά.

Χορογραφία είναι κατά τη γνώμη της και η σκηνοθετική σύλληψη στο «Λεωφορείον ο Πόθος»: «Τα τέσσερα πρόσωπα-κλειδιά του έργου είναι αξεχώριστα δεμένα μεταξύ τους. Παίζει μεγάλο ρόλο η ανταλλαγή της ενέργειας μεταξύ τους. Μειώνεται η παντοδυναμία του ζευγαριού Μπλανς και Στάνλεϊ». Ερωτευόμαστε (την Μπλανς) ξανά και ξανά. «Πρέπει κανείς να μην τη δει ωραιοποιημένη, σαν υπέροχο πλάσμα που τσακίζεται από την πραγματικότητα. Υπάρχει μια ολόκληρη γκάμα για το πώς μπορεί να ερμηνευτεί. Από το να αποφασίσει να αλλάξει τη μοίρα της μέχρι και να αυτοκτονήσει, υπάρχουν ενδιάμεσα άπειρες οπτικές. Και τις άπειρες αυτές εκδοχές πρέπει κανείς να λάβει υπόψη του. Αν ταχθεί ιδεολογικά υπέρ ή κατά μίας και μόνο διάστασης, κινδυνεύει να δημιουργήσει κάτι στείρο».

Η Ολια Λαζαρίδου είναι κλειστός άνθρωπος. «Κάνω συνειδητές προσπάθειες να ανοιχτώ, να κάνω χώρο για τους άλλους. Ο,τι μας μαθαίνουν οι άλλοι δεν μας το μαθαίνει τίποτα. Για ορισμένους αυτό το άνοιγμα είναι κάτι το φυσικό και το πηγαίο. Κάποιοι άλλοι πρέπει να κάνουν αδιόρατες διορθωτικές κινήσεις για να το καταφέρουν. Νομίζω ότι στην πορεία κατάλαβα πώς έπρεπε να το κάνω. Τέτοια πράγματα τα συνειδητοποιείς από την έλλειψή τους. Δεν είναι ιδεολογία, είναι ανάγκη. Οπως λες να πιω νερό». Μέσα σε αυτό το πλαίσιο ήταν ίσως και η πρωτοβουλία της να δημιουργήσει ένα blog, το «Ολια και Ολα», με το οποίο τώρα έχει πάψει να παίζει. «Ηταν μια απορία για μένα αν μπορεί κανείς να επικοινωνήσει με τον κόσμο, έξω από αυτό το παγωμένο προσωπείο που είναι η επωνυμία. Για άλλους μπορεί να σημαίνει εξουσία. Για μένα είναι κάτι το κουραστικό και το αχρείαστο»."|Συνεντευξη
Παρασκευής  Ο εκτεταμένος έλεγχος με self test έχει την αποτελεσματικότητα ενός επιτυχημένου lockdown.txt|"Παρασκευής : Ο εκτεταμένος έλεγχος με self test έχει την αποτελεσματικότητα ενός επιτυχημένου lockdown

Πολύ καλύτερο σε σχέση με το περσινό προδιαγράφεται το φετινό καλοκαίρι, με περισσότερους τουρίστες και περισσότερες δραστηριότητες ανοιχτές, αφού θα υπάρχουν δύο σημαντικά όπλα στη φαρέτρα των ειδικών: Ο εμβολιασμός και τα self-test.

Οι εκτιμήσεις ανήκουν στον αναπληρωτή καθηγητή Επιδημιολογίας -Προληπτικής Ιατρικής της Ιατρικής Σχολής ΕΚΠΑ και μέλος της επιτροπής εμπειρογνωμόνων του υπουργείου Υγείας, Δημήτρη Παρασκευή, ο οποίος παρομοιάζει τον εκτεταμένο αυτοδιαγνωστικό έλεγχο με αποτελεσματικό lockdown.

Την ίδια στιγμή επισημαίνει ότι ο Απρίλιος θα είναι δύσκολος μήνας, ειδικά για την Αττική, που φαίνεται να έχει μία αυξητική τάση για μεγάλο χρονικό διάστημα. Από την άλλη αισιοδοξεί για σταθεροποίηση, η οποία, όπως εξηγεί, θα φανεί αν θα υπάρξει, αυτή την εβδομάδα.

Παράλληλα τονίζει ότι η πιθανότητα μετά τον Μάιο, να έχουμε μεγάλο αριθμό νοσηλειών, θα μικρύνει σημαντικά, γιατί θα έχουν εμβολιαστεί οι ευπαθείς ομάδες.

Ο επιδημιολόγος αναφέρεται ακόμη στις διαφορές μεταξύ πρώτου δεύτερου και τρίτου κύματος, αλλά και στον ρόλο που έχουν παίξει τα μεταλλαγμένα στελέχη, τα οποία όπως λέει δεν προκαλούν προς ώρας ιδιαίτερη ανησυχία σε σχέση με την αποτελεσματικότητα των εμβολίων.

Όσον αφορά το ενδεχόμενο δημιουργίας ενός πολυδύναμου εμβολίου, o κ. Παρασκευής αναφέρει σε συνέντευξη που παραχώρησε στο Πρακτορείο FM ότι υπάρχει αυτή η πιθανότητα, αλλά αυτό δεν σημαίνει, ότι δεν θα κινδυνεύουμε πάλι με νέες μεταλλάξεις, οι οποίες θα μπορούν να διαφύγουν και της ανοσίας ενός τέτοιου εμβολίου.

«Αυτό είναι αναμενόμενο και συμβαίνει και με άλλους ιούς. Αλλά αυτό θα είναι κάποια βήματα προς την πορεία, που ο ιός θα προκαλεί μία εποχική νόσο, παρόμοια με αυτή της γρίπης».

– Στις 5 Σεπτεμβρίου μας είχατε πει εδώ σε τούτη την εκπομπή ότι υπάρχει ενδεχόμενο για τρίτο, τέταρτο ή και πέμπτο επιδημικό κύμα, αν οι συνθήκες το επιτρέψουν. Τώρα είμαστε στο τρίτο. Ποια είναι η εκτίμηση σας για το πως θα κυλήσουν τα πράγματα τους επόμενους έξι μήνες;

Δεδομένου ότι αυξάνεται από μήνα σε μήνα το ποσοστό των εμβολιασμών, εκτιμούμε ότι μετά το Μάιο, η πιθανότητα να έχουμε καταρχήν μεγάλο αριθμό νοσηλειών θα μικρύνει σημαντικά, γιατί θα έχουμε εμβολιάσει τις ευπαθείς ομάδες. Και μετά το καλοκαίρι, που εκτιμάται ότι θα έχουμε το κρίσιμο ποσοστό ανοσίας στον πληθυσμό, οι πιθανότητες για να έχουμε επιδημικά κύματα θα είναι μικρές.

– Σε βραχυπρόθεσμο ορίζοντα τι λένε τα μοντέλα;

Ο Απρίλιος θα είναι δύσκολος μήνας, δεδομένου ότι ακόμα είμαστε στο τρίτο κύμα με μεγάλο αριθμό κρουσμάτων, που δεν μπορούμε να πούμε με ακρίβεια, πότε θα δούμε την κορύφωση. Αυτή η εβδομάδα είναι κρίσιμη για να δούμε, αν θα έχουμε μία σταθεροποίηση, η οποία είναι πιθανό να υπάρξει. Ευελπιστούμε και αισιοδοξούμε να τη δούμε και σε αριθμό κρουσμάτων και στους άλλους δείκτες. Αυτό που ξεχωρίζει στην επιδημιολογική εικόνα στην επικράτεια, είναι η περιοχή της Αττικής, που φαίνεται να έχει μία αυξητική τάση για μεγάλο χρονικό διάστημα, ενώ στις υπόλοιπες περιοχές η δυνατότητα ελέγχου της πανδημίας είναι πιο εύκολη, με συγκεκριμένα μέτρα και σε πιο σύντομο χρονικό διάστημα.

– Τι διαφορές βρίσκετε μεταξύ πρώτη δεύτερου και τρίτου κύματος;

Οι διαφορές είναι σημαντικές και αφορούν διαφορετικές συνιστώσες. Στο πρώτο κύμα είχαμε λιγότερη γνώση για τα χαρακτηριστικά και τον τρόπο αντιμετώπισης του ιού, υπήρχε μεγαλύτερος φόβος στην κοινωνία, όχι κόπωση και οι ανοχές και αντοχές της οικονομίας ήταν διαφορετικές. Όσο περνάει ο καιρός μεγαλώνει η γνώση, τα μέσα πχ rapid test, αλλά έχουμε μικρότερες αντοχές του πληθυσμού, κάτι που δεν αφορά μόνο την Ελλάδα, αλλά είναι παγκόσμιο φαινόμενο. Η μεγάλη διαφορά στο τρίτο κύμα είναι τα μεταλλαγμένα στελέχη, και κυρίως το βρετανικό, το οποίο σε μεγάλο βαθμό το προκάλεσε.

– Εκτός από το βρετανικό, που γνωρίζουμε ότι είναι πολύ πιο μεταδοτικό από το αρχικό, και το νοτιαφρικανικό που είναι σπάνιο στην Ελλάδα, πρόσφατα εντοπίστηκε και κάποιο άλλο, για το οποίο ελάχιστα πράγματα γνωρίζουμε.

Είναι βρετανικό, το Β1.1.7, παρουσία μίας μετάλλαξης, η οποία υπάρχει και στο νοτιοαφρικανικό, και είναι η μετάλλαξη εκείνη, η οποία θεωρείται ότι το καθιστά πιο αποτελεσματικό στη μετάδοση, σε αυτούς που έχουν αναπτύξει ήδη ανοσία. Δηλαδή είναι σα να έχουμε ένα στέλεχος που συνδυάζει και τα χαρακτηριστικά των δύο. Την αυξημένη μολυσματικότητα του βρετανικού και την πιθανόν καλύτερη δυνατότητα να προσβάλλει άτομα, τα οποία έχουν ανοσία, του νοτιαφρικανικού. Ωστόσο διατηρώ κάποια επιφύλαξη, δεδομένου ότι ακόμη δεν υπάρχουν ακριβή στοιχεία, για αυτό το νέο στέλεχος. Στην Ελλάδα έχει βρεθεί, αλλά ο αριθμός των ατόμων είναι πολύ μικρός.

– Αναφορικά με το εμβόλιο ανησυχούμε; Και δη όσοι ήδη το έχουν κάνει;

Όχι δεν έχουμε ιδιαίτερη ανησυχία, γιατί ας πούμε στο νοτιοαφρικανικό (που έχει παρόμοια χαρακτηριστικά με αυτό το νέο στέλεχος) η αποτελεσματικότητα των εμβολίων παραμένει και μας προστατεύει από τη σοβαρή νόσηση που είναι και το ζητούμενο.

– Ποιες είναι οι προοπτικές στην ανάπτυξη εμβολίων σε σχέση με τις μεταλλάξεις. Ενδέχεται να δημιουργηθεί κάποιο πολυδύναμο εμβόλιο που να καλύπτει και τα μεταλλαγμένα στελέχη;

Ναι υπάρχει αυτή η πιθανότητα, αλλά θα πρέπει να τονίσουμε, ότι ακόμη και αν συμβεί κάτι τέτοιο, αυτό δεν σημαίνει ότι θα έχουμε μία ανοσία για τα επόμενα χρόνια, ή ότι δεν θα κινδυνεύουμε πάλι με νέες μεταλλάξεις, οι οποίες θα μπορούν να διαφύγουν και της ανοσίας ενός τέτοιου εμβολίου. Αυτό είναι αναμενόμενο και συμβαίνει και με άλλους ιούς. Αλλά αυτό θα είναι κάποια βήματα προς την πορεία που ο ιός θα προκαλεί μία εποχική νόσο, παρόμοια με αυτή της γρίπης.

– Self test, οσονούπω. Σημαίνει ότι θα αυξηθούν και τα κρούσματα;

Όντως τα self test, θα αυξήσουν τον αριθμό των διεγνωσμένων περιστατικών. Αυτό θα αποτελεί όμως ένα πλεονέκτημα, γιατί με αυτό τον τρόπο, θα μπορούμε να διαγιγνώσκουμε τα περισσότερα από τα άτομα που θα έχουν μολυνθεί, και με την τήρηση των μέτρων, που θα αφορούν στην απομόνωση των θετικών περιστατικών, καθώς και την τήρηση μέτρων καραντίνας για τις στενές επαφές τους, θα είναι δυνατόν να περιορίσουμε τη διασπορά. Το μέτρο, του εκτεταμένου ελέγχου με τεστ έχει παρόμοια αποτελεσματικότητα με ένα επιτυχημένο lockdown, το οποίο όμως στοχεύει μόνο στην εύρεση και την αντιμετώπιση των θετικών κρουσμάτων. Δηλαδή αντί να περιορίσουμε τις επαφές όλου του πληθυσμού όπως κάνουμε στο lockdown, βρίσκουμε τα θετικά κρούσματα, τα απομονώνουμε κι επίσης βάζουμε σε καραντίνα, τις στενές επαφές τους.

– Το φετινό καλοκαίρι πώς θα εξελιχθεί σε σχέση με το προηγούμενο

Πιο ομαλά, γιατί έχουμε δύο σημαντικά όπλα στη φαρέτρα μας: 1. Τους εμβολιασμούς που θα έχουν γίνει τόσο στη χώρα, όσο και στους επισκέπτες, που αναμένουμε. Και 2. Την εκτεταμένη χρήση των διαγνωστικών ελέγχων με τα rapid test και μάλιστα σε συνδυασμό με την αυτοδειγματοληψία, τα self test. Όταν λοιπόν αυτό το μέτρο εφαρμοστεί εκτεταμένα, τόσο στις πύλες εισόδου, όσο και στην κοινότητα, στους εργαζόμενους στον τουρισμό, στην εστίαση κλπ, θα μπορούμε εγκαίρως να εντοπίζουμε τους θετικούς, να τους απομονώνουμε και να μην κινδυνεύουμε από τοπικές εξάρσεις. Είναι λοιπόν δυνατόν και το πιο πιθανό να έχουμε ένα πολύ καλύτερο καλοκαίρι με μεγαλύτερο αριθμό τουριστών από πέρσι και με περισσότερες δραστηριότητες ανοιχτές. Ωστόσο τα μέτρα προστασίας, δεν θα πρέπει να τα σταματήσουμε.

– Πότε πετάμε τις μάσκες;

Έχουμε χρόνο μπροστά μας μέχρι να πετάξουμε τις μάσκες.

Για τα άτομα που ανήκουν σε ευπαθείς ομάδες θα γίνεται σύσταση να κάνουν χρήση της μάσκας.

Αλλά σίγουρα στους εξωτερικούς χώρους και σε περιστάσεις που δεν έχουμε συγχρωτισμό η χρήση της μάσκας δεν θα είναι απαραίτητη, όπως είναι τώρα.

– Χρονικά πότε το προσδιορίζετε αυτό;

Τέλη καλοκαιριού με αρχές Σεπτεμβρίου, εξαρτάται πότε θα έχουμε το κρίσιμο ποσοστό ανοσίας της αγέλης.

– Κάποιοι πάντως που εμβολιάζονται, ειδικά ηλικιωμένοι που είναι και οι πιο καταπιεσμένοι ένα χρόνο τώρα, χαλαρώνουν σε σχέση με τα μέτρα. Τι έχετε να τους πείτε;

Ο εμβολιασμός δεν έχει απόλυτη αποτελεσματικότητα. Δεν είναι μία ασπίδα αδιαπέραστη. Μας προστατεύει σημαντικά, αλλά όχι 100%. Δεδομένου ότι κάποιος ανήκει σε μία ευπαθή ομάδα, που σημαίνει ότι αν τυχόν κολλήσει, έχει αυξημένο κίνδυνο για νόσο, λαμβάνουμε ένα μέτρο επιπλέον που είναι η χρήση της μάσκας, για να προστατευθούμε στο μέγιστο δυνατό.

Πηγή: ΑΠΕ – ΜΠΕ"|Συνεντευξη
Πρόγραμμα ΔΙΑΤΡΟΦΗ στα σχολεία Η υγιεινή διατροφή στην πράξη.txt|"Πρόγραμμα ΔΙΑΤΡΟΦΗ στα σχολεία: Η υγιεινή διατροφή στην πράξη

Το Πρόγραμμα ΔΙΑΤΡΟΦΗ του Ινστιτούτου Prolepsis ξεκίνησε πριν πέντε χρόνια για να προσφέρει δωρεάν γεύματα σε μαθητές που βρίσκονταν σε επισιτιστική ανασφάλεια. Ωστόσο, όπως εξηγούν στο in.gr η πρόεδρος του ινστιτούτου Αθηνά Λινού* και ο συνεργάτης της Αθανάσιος Πετραλιάς** το πρόγραμμα έχει πετύχει πολλά περισσότερα από τη δωρεάν διανομή τροφίμων στα σχολεία.

Κυρία Λινού, πότε ξεκίνησε το πρόγραμμα ΔΙΑΤΡΟΦΗ και πως προέκυψε η ιδέα γι’ αυτό;

Το Πρόγραμμα ΔΙΑΤΡΟΦΗ ξεκίνησε το 2012 με στόχο να αντιμετωπίσει τα σημάδια της ανεπάρκειας στη σίτιση των μαθητών, αλλά και να προάγει την υγιεινή διατροφή σε μαθητές που φοιτούν σε δημόσια σχολεία ευπαθών περιοχών της Ελλάδας. Αρχικά, το Πρόγραμμα εφαρμόστηκε πιλοτικά κατά το τρίμηνο Απριλίου-Ιουνίου 2012 σε 34 σχολεία. Η επιτυχής εφαρμογή, η θετική αποδοχή από τους ωφελούμενους, αλλά και οι αυξανόμενες αιτήσεις για συμμετοχή, οδήγησαν στη συνέχιση του και φέτος υλοποιείται για πέμπτη συνεχόμενη σχολική χρονιά.

Από που αντλείτε χρηματοδότηση και πόσα σχολεία και μαθητές έχουν μέχρι σήμερα επωφεληθεί από το πρόγραμμα;

Το Πρόγραμμα υλοποιείται εξ αρχής με την υποστήριξη του Ιδρύματος Σταύρος Νιάρχος, Μεγάλου Δωρητή του Προγράμματος, ενώ έχουν συμπράξει στην εφαρμογή και τη συνέχιση του, ιδρύματα, εταιρείες, οργανισμοί και πολίτες με μικρότερες ή μεγαλύτερες δωρεές. Από το 2012 έχουν διανεμηθεί μέσω του Προγράμματος 11,5 εκατ. γεύματα σε 480 σχολεία και έχουν επωφεληθεί 80.000 μαθητές. Τη φετινή σχολική χρονιά, το το Πρόγραμμα καλύπτει μέχρι σήμερα 161 σχολεία με 12.663 μαθητές σε ευπαθείς περιοχές ανά την επικράτεια (Αττική, Θεσσαλονίκη, Ημαθία, Θράκη και Στερεά Ελλάδα). Ωστόσο, οι αιτήσεις που έχουν υποβληθεί από διευθυντές σχολείων για το τρέχον έτος έχουν ξεπεράσει κάθε προηγούμενο, καθώς υπερβαίνουν τις 2.070. Ο αριθμός αυτός αντιστοιχεί στο 16% των δημοσίων σχολείων και αναλογεί σε περισσότερους από 260.000 μαθητές.

Και πώς διαχειρίζεστε αυτόν τον διαρκώς αυξανόμενο αριθμό αιτήσεων για συμμετοχή περισσότερων σχολείων στο πρόγραμμα. Η επιλογή των σχολείων μ με ποια κριτήρια γίνεται;

Καθημερινά κάνουμε ό,τι είναι δυνατόν προκειμένου να ανταποκριθούμε στην τεράστια ανάγκη. Ενημερώνουμε για το Πρόγραμμα, τα θετικά αποτελέσματα που επιφέρει στην καθημερινότητα των μαθητών και την ανάγκη στήριξης του. Στο πλαίσιο αυτό υλοποιούμε φέτος την εκστρατεία Υιοθέτησε ένα Σχολείο. Δηλαδή προσπαθούμε να προσελκύσουμε εταιρείες, οργανισμούς, ιδρύματα και μεμονωμένους δωρητές να το υποστηρίξουν. Σε αυτή την προσπάθεια συμβάλλει σημαντικά η στήριξη του Ιδρύματος Σταύρος Νιάρχος, καθώς μέσω της μεθόδου των συμπληρωματικών κονδυλίων (matching funds) παρέχει ισόποσης αξίας δωρεά για κάθε ποσό που συγκεντρώνεται από άλλη πηγή, ώστε να ενταχθούν όσο το δυνατόν περισσότερα σχολεία στο Πρόγραμμα ΔΙΑΤΡΟΦΗ. Τα σχολεία που συμμετέχουν στο Πρόγραμμα επιλέγονται με αυστηρά κοινωνικο-οικονομικά κριτήρια, όπως το μέσο οικογενειακό εισόδημα και ο δείκτης ανεργίας ανά περιοχή και ταχυδρομικό κωδικό, οι αναφορές που υποβάλλουν οι διευθυντές των σχολείων προς το Ινστιτούτο Prolespsis και ειδικά ερωτηματολόγια που συμπληρώνουν οι γονείς των μαθητών όπου διαφαίνεται ο βαθμός της ανάγκης για σίτιση.

Μετά από πέντε χρόνια ύπαρξης του Προγράμματος, εκτός από την πάγια ανάγκη για δωρεάν σίτιση των μαθητών, τι άλλο θεωρείτε ότι έχει προσφέρει στα παιδιά;

Από την ανάλυση των ερωτηματολογίων που χορηγούνται σε όλους τους γονείς στην έναρξη και τη λήξη του Προγράμματος, καθώς και από τις συνεντεύξεις που διενεργούμε με εκπαιδευτικούς, γονείς και μαθητές προκύπτουν σημαντικά στοιχεία όσον αφορά στη βελτίωση των διατροφικών συνηθειών των παιδιών. Είναι χαρακτηριστικό ότι 34% των παιδιών που ήταν υπέρβαρα απέκτησαν κανονικό βάρος, σε ποσοστό 38% αυξήθηκε η κατανάλωση φρούτων και λαχανικών, ενώ 83% των παιδιών ζητούσαν στο σπίτι πιο υγιεινά φαγητά. Επίσης, μέσα από τη διανομή προς τους μαθητές ειδικού εκπαιδευτικού υλικού (βιβλία, επιτραπέζια και ηλεκτρονικά εκπαιδευτικά παιχνίδια, μπλοκ ζωγραφικής κ.λπ.), το οποίο έχει αναπτυχθεί από την επιστημονική ομάδα του Ινστιτούτου Prolepsis, αυξάνονται οι γνώσεις και το ενδιαφέρον των παιδιών για την υγιεινή διατροφή.

Κύριε Πετραλιά, από την ανάλυση των ερωτηματολογίων θα έχετε συλλέξει και πολύτιμα δεδομένα για την ψυχοσωματική κατάσταση των μαθητών.Ποια προβλήματα εμφάνιζανοι μαθητές πριν την ένταξή τους στο Πρόγραμμα;

Οι μαθητές που βρίσκονται σε επισιτιστική ανασφάλεια έχουν αυξημένο κίνδυνο εμφάνισης προβλημάτων σωματικής και ψυχικής υγείας. Σύμφωνα με τα σταθμισμένα ερωτηματολόγια που συλλέχτηκαν από τους γονείς των μαθητών πριν από την έναρξη του Προγράμματος, οι μαθητές με επισιτιστική ανασφάλεια, σε σχέση με τους μαθητές που βρίσκονται σε σιτιστική ασφάλεια, εμφανίζουν σε σχεδόν διπλάσια ποσοστά εμπειρία πόνου (21,6% έναντι 11,2%), μειωμένη ενεργητικότητα (12,6% έναντι 5,4%), αίσθημα φόβου (24,6% έναντι 14,2%), λύπης (27% έναντι 14,4%), θυμού (42,2% έναντι 29%), ανησυχία για το τι θα τους συμβεί (20,4% έναντι 10,5%) και αίσθημα εκφοβισμού (22,1% έναντι 11,3%). Τα ανωτέρω έχουν επίδραση και στη σχολική τους δραστηριότητα καθώς παρατηρείται μειωμένη προσοχή (24,3% έναντι 13,3%), προβληματική ανταπόκριση στα μαθήματα (22,1% έναντι 9,9%), όπως και αυξημένος απουσιασμός λόγω αδιαθεσίας (18% έναντι 7,9%).

Έχοντας πλέον στην διάθεσή σας στοιχεία μια πενταετίας, πόσο έχουν βελτιωθεί τα προαναφερόμενα προβλήματα που εμφάνιζαν οι μαθητές πριν την ένταξη στο Πρόγραμμα;

Η διαδικασία ανάλυσης των διαχρονικών στοιχείων σε βάθος πενταετίας είναι υπό εξέλιξη. Ωστόσο, μόνο κατά την περσινό σχολικό έτος περισσότεροι από τους μισούς μαθητές (51,5%) παρουσίασαν βελτίωση στη σχετιζόμενη με την υγεία ποιότητα ζωής τους. Η υγεία, όπως αναλύσαμε και προηγουμένως, σχετίζεται άμεσα με την επισιτιστική ανασφάλεια. Η μείωση της επισιτιστικής ανασφάλειας είναι μεγαλύτερη όσο περισσότερο χρόνο συμμετέχει ένας μαθητής στο Πρόγραμμα. Έτσι, μαθητές που συμμετέχουν ένα σχολικό έτος στο Πρόγραμμα παρουσιάζουν μείωση κατά 10% στον δείκτη επισιτιστικής ανασφάλειας, ενώ μαθητές που συμμετέχουν δύο έτη παρουσιάζουν μείωση κατά 15%. Ακόμη μεγαλύτερη είναι η μείωση της επισιτιστικής ανασφάλειας ανάμεσα στους μαθητές που βρίσκονταν αρχικά σε κατάσταση πείνας (που είναι και η χειρότερη μορφή επισιτιστικής ανασφάλειας). Σε αυτούς τους μαθητές ο δείκτης επισιτιστικής ανασφάλειας μειώθηκε κατά 20% το πρώτο έτος και σωρευτικά κατά 26% σε δύο έτη. Σε πρόσφατη δημοσίευση της επιστημονικής μας ομάδας στο European Journal of Public Health δείξαμε ότι για κάθε επιπλέον μήνα που συμμετέχει ένας μαθητής στο Πρόγραμμα, η σχετική πιθανότητα να παρατηρηθεί μείωση στην επισιτιστική ανασφάλεια αυξάνεται κατά 6,3%.

Η βελτίωση της σωματικής και ψυχικής υγείαςέχει επιδράσεικαιστην μαθητική απόδοση των παιδιών; Το διδακτικό έργο των εκπαιδευτικών έγινε ευκολότερο και πιο αποτελεσματικό;

Περισσότερο από το 65% των γονέων δηλώνει ότι αυξήθηκε το ενδιαφέρον του παιδιού να πηγαίνει σχολείο, ενώ παράλληλα βελτιώθηκε η συμπεριφορά και η συγκέντρωσή του στα μαθήματα. Τα ίδια στοιχεία προκύπτουν από τις ομάδες εστιασμένης συζήτησης (focus groups) και τις προσωπικές συνεντεύξεις που πραγματοποιούμε με διευθυντές και εκπαιδευτικούς. Όπως αναφέρουν οι ίδιοι, παρατηρείται βελτίωση της συγκέντρωσης και της προσοχής των μαθητών στην τάξη ενώ ενισχύεται ευρύτερα το παιδαγωγικό έργο του σχολείου. Λόγω της συμμετοχής των μαθητών στη διανομή των γευμάτων καλλιεργείται επίσης η αυτό-οργάνωση, η συλλογικότητα και η αλληλεγγύη στην μαθητική κοινότητα. Επιπλέον, πολλοί εκπαιδευτικοί χρησιμοποιούν το Πρόγραμμα ΔΙΑΤΡΟΦΗ ως εκπαιδευτικό εργαλείο, καθώς αποτελεί την πρακτική εφαρμογή της διδασκαλίας τους σχετικά με την υγιεινή διατροφή. Αναφέρουν χαρακτηριστικά, «Το Πρόγραμμα αποτελεί την θεωρία που διδάσκουμε στα παιδιά για την υγιεινή διατροφή στην πράξη.»

Το γεγονός ότι τα δωρεάν γεύματα μοιράζονται στο σύνολο των μαθητών του κάθε σχολείο, πιστεύετε ότι έχει βελτιώσει καιτις σχέσεις μεταξύ των παιδιών και έχει μειώσει την σχολική διαρροή;

Έχουμε μαρτυρίες γονέων, στις οποίες αναφέρουν πως συχνά δεν έστελναν τα παιδιά τους στο σχολείο λόγω αδυναμίας κάλυψης του δεκατιανού, και, ασφαλώς, προς αποφυγή κοινωνικού στιγματισμού. Η διανομή των γευμάτων σε όλους τους μαθητές χωρίς εξαιρέσεις οδηγεί στην εξομάλυνση τέτοιων φαινομένων. Άλλωστε, βάσει αναφορών των διευθυντών και των εκπαιδευτικών, στα σχολεία που συμμετέχουν στο Πρόγραμμα παρατηρείται μείωση του σχολικού απουσιασμού και της σχολικής διαρροής, ενώ παράλληλα εξομαλύνονται φαινόμενα κοινωνικού στιγματισμού μαθητών. Επίσης, οι διευθυντές και οι εκπαιδευτικοί κάνουν λόγο για αισθητή βελτίωση του σχολικού κλίματος, καθώς οι μαθητές μοιράζονται το ίδιο γεύμα και κοινωνικοποιούνται γύρω από αυτό. Είναι χαρακτηριστικές και συνάμα συγκινητικές οι εικόνες από τα σχολεία, όπου οι μαθητές στο διάλειμμα σχηματίζουν κύκλους-παρέες και καταναλώνουν τα υγιεινά γεύματα που τους προσφέρονται καθημερινά, ενώ μοιράζονται με τους φίλους του μέρος αυτών, για παράδειγμα τα φρούτα.

Μαίρη Μπιμπή

* Η Αθηνά Λινού είναι διευθύντρια του Εργαστηρίου Υγιεινής, Επιδημιολογίας και Ιατρικής Στατιστικής της Ιατρικής Σχολής ΕΚΠΑ και πρόεδρος του Ινστιτούτου Prolepsis.

** Ο Αθανάσιος Πετραλιάς είναι Γενικός Διευθυντής Έρευνας του Ινστιτούτου Prolepsis.

health.in.gr"|Συνεντευξη
Τελικά, ποια είναι η διαφορά έρωτα, αγάπης και σεξ; ♥.txt|"Τελικά, ποια είναι η διαφορά έρωτα, αγάπης και σεξ; ♥

Ο Δημήτρις Βεργέτης είναι ψυχαναλυτής, μέλος της Παγκόσμιας Ψυχαναλυτικής Εταιρίας, διευθυντής του περιοδικού αληthεια.

Η συνέντευξη-ποταμός που ακολουθεί με σοκαριστικές πληροφορίες για τη φύση του έρωτα και τον τρόπο που τον αντιλαμβάνονταν οι άνθρωποι μέσα στους αιώνες ξεκίνησε στις 12.30 μετά τα μεσάνυχτα και τελείωσε στις 3 το πρωί.

Πόσο διαφορετική είναι η έννοια του έρωτα από την αρχαιότητα έως σήμερα; Άλλο ο έρως ο αρχαίος και άλλος ο σύγχρονος…

Και άλλος ο μεσαιωνικός ή ο Αναγεννησιακός. Υπάρχει μια πλήρης διαφοροποίηση. Το μόνο που μπορεί να πει κανείς ότι έχει επιβιώσει ανά τους αιώνες, σαν κοινό σημείο στήριξης όλων των εκδοχών του έρωτα, είναι η σχεδόν αυθόρμητη διαίσθηση ότι αυτό που διακυβεύεται στο επίπεδο του έρωτα έχει να κάνει με την έλλειψη, ότι κάπου ο έρωτας βρίσκεται σε συνάφεια, σε εγγύτητα με ένα ορισμένο καθεστώς της έλλειψης, η οποία λειτουργεί και σαν αρχή ερωτικοποίησης και επιθυμητότητας ενός αντικειμένου. Δηλαδή ένα αντικείμενο καθίσταται επιθυμητό στο βαθμό που έρχεται να λειτουργήσει στις παρυφές της έλλειψης, υποσχόμενο την αναπλήρωσή της. Ήταν πάντα σαφές ότι ο έρωτας, σε όλες του τις εκδοχές, διατηρούσε προνομιακές σχέσεις με την επιθυμία. Ο έρωτας και η επιθυμία αποτελούν ένα αδιάσπαστο ζευγάρι και σε πολλές περιπτώσεις η μία έννοια τείνει να αφομοιώσει την άλλη. Υπάρχει μια εκτεταμένη συνωνυμική επικάλυψη της επιθυμίας και του έρωτα. Η σκέψη και η διαίσθηση ανίχνευαν πάντα την εμπλοκή μιας θεμελιώδους έλλειψης στην αφύπνιση του έρωτα, κάτι που πιστοποιείται εξαρχής και στην αρχαιοελληνική σύλληψή του όπου ο Έρωτας πολιτογραφείται ως τέκνο του Πόρου και της Πενίας, και η πενία καταγράφεται σαν ένα συστατικό κληροδότημα της έλευσής του στο πάνθεον των Θεών. Ο έρωτας φέρει, λοιπόν, το στίγμα της πενίας, της έλλειψης, της ένδειας. Πηγή της ακαταμάχητης ισχύος του είναι το ανεξάντλητο κοίτασμα της έλλειψης. Στους αιώνες, βέβαια, εξελίχθηκε όχι σαν μια εννοιολογική κατηγορία, αλλά πρωτίστως μέσα από κοινωνικές πρακτικές και μέσα από συμβολικά συστήματα που οριοθετούσαν τον τρόπο πρόσβασης του ανθρώπου στη σεξουαλικότητα και έτσι από εποχή σε εποχή οι διαφορές είναι όντως αβυσσαλέες. Όπως θα δούμε, πιστεύω, και στη συνέχεια. Ο Λακάν επισημαίνει ότι άλλο ένα κοινό στοιχείο που μπορεί να εντοπίσει κανείς στον έρωτα, με διαχρονική παρουσία στις εκδοχές που διατυπώθηκαν για το καθεστώς εγγραφής του στον ανθρώπινο ψυχισμό, είναι ότι συγκροτείται σαν μια μεταφορά. Υπάρχει ένας μινιμαλιστικός φορμαλισμός που υπεισέρχεται στη μορφοποίηση της ερωτικής εμπειρίας. Η ερωτική εμπειρία μορφοποιείται ακριβώς σε συνάρτηση με έναν ορισμένο μινιμαλιστικό φορμαλισμό, τον οποίο τον κομίζει κατά κάποιο τρόπο η αλγοριθμική συγκρότηση της μεταφοράς. Η μεταφορά είναι δομημένη σαν μια υποκατάσταση. Είναι ένα σημαίνον στη θέση ενός άλλου σημαίνοντος, όπως λέει ο Λακάν, ακολουθώντας το γλωσσολογικό υπόδειγμα. Στην περίπτωση του έρωτα πρόκειται για δύο υποκείμενα, των οποίων η σχέση διαρθρώνεται ακριβώς σαν μια μεταφορά. Και συγκεκριμένα, μπορούμε να μιλήσουμε για έρωτα από τη στιγμή που υπάρχει διυποκειμενική σύμπραξη ανάμεσα σε δύο παρτενέρ, και, πιο συγκεκριμένα, από τη στιγμή που πραγματοποιείται ένα είδος αντιστροφής, από τη στιγμή που ο εραστής αντιμετατίθεται στη θέση του ερωμένου και ο ερώμενος στη θέση του εραστή. Η μεταφορά είναι το σχήμα που οικοδομεί μια ορισμένη ερωτική γέφυρα ανάμεσα σε δύο υποκείμενα. Γιατί υπάρχει πάντα ένα υποκείμενο που πρώτο πέφτει στα δίχτυα και την γοητεία του έρωτα, καθώς υποκύπτει στη σαγήνη μιας μοναδικής συνάντησης, από την οποία εξέρχεται με το σημάδι και το πάθος του ερωτευμένου υποκειμένου, και που εν συνεχεία απευθύνει τον έρωτά του σε κάποιον ή σε κάποια που συγκροτείται ως δυνητικός παραλήπτης. Για να υπάρξει ακριβώς μια ερωτευμένη διυποκειμενικότητα, θα πρέπει αυτός που αρχικά ήταν σε ρόλο παραλήπτη, να υποστεί ένα είδος μεταμόρφωσης και να μετατοπιστεί στη θέση του εραστή, να λειτουργήσει σαν εραστής, να αναλάβει και αυτός μέσα το ρόλο την έξαψη ενός υποκειμένου που ζει τον έρωτα. Όπως λέμε κάπως απλοϊκά στην καθημερινή διάλεκτο, ο παρτενέρ ανταποκρίνεται ή δεν ανταποκρίνεται. Αυτή όμως η ανταπόκριση ενθυλακώνει μια ορισμένη μεταφορά, μια ορισμένη μεταμόρφωση της υποκειμενικότητας, μια μεταφορική μετάλλαξη της υποκειμενικότητας, που παραμένει άδηλη ή δυσδιάκριτη, και φυσικά αδιανόητη για τον σεξολόγο ή τον σύμβουλο γάμου. Από τη θέση του παθητικού δέκτη, μετατρέπεται κανείς ένα ενεργητικό, ερωτευμένο υποκείμενο και συμπεριφέρεται διαφορετικά απέναντι στον αρχικό παρτενέρ, αυτόν που εγκαινιάζει τη διαδικασία, τοποθετώντας τον πλέον στη θέση του ερωμένου, του αντικειμένου ενός έρωτα. Αντιλαμβανόμαστε εδώ ότι ο έρωτας, όταν συγκροτείται σαν ένα διυποκειμενικό κύκλωμα, συνεπάγεται πάντα μια διαδικασία απο-υποκειμενικοποίησης κατά την οποία ο εραστής αποδέχεται σε έναν δεύτερο αποδέχεται, κατά κανόνα με ικανοποίηση, το ρόλο του αντικείμενο. Ο εραστής επανεγγράφεται στη σχέση ως αντικείμενο του έρωτα. Στο σεξ αρκεί ο δέκτης να συναινέσει σε ρόλο αντικειμένου για να κουμπώσει η σχέση. Στον έρωτα απαιτείται ένας επιπλέον χρόνος όπου συντελείται το θαύμα της μεταφορικής αντιστροφής των ρόλων, ένα είδος υποκειμενικής μετάλλαξης. Ο έρωτας δεν είναι το σεξ, πασπαλισμένο με συναισθήματα. Αναφέρομαι στον έρωτα στο βαθμό που υπάρχει σαν μια αδιαίρετη εμπειρία ανάμεσα σε δυο παρτενέρ και όχι απλά σαν εσωτερικό συναίσθημα και ιδιωτική ονειροπόληση μιας μοναχικής συνείδησης.

Υπάρχει κάποια στιγμή αμοιβαίου έρωτα, ή ο έρωτας είναι πάντα μονόπλευρος;

Ο έρωτας ξεκινάει πάντα κατά τρόπο μονόπλευρο. Ο ένας εκ των δύο κεραυνοβολείται κατά κάποιο τρόπο, υφίσταται αυτή την ερωτική κεραυνοβόληση και καταλαμβάνεται από το ερωτικό πάθος, το οποίο το απευθύνει σε κάποιον και παραμένει όντως δεσμώτης μιας μοναχικής εμπειρίας στο βαθμό που δεν υπάρχει ανταπόκριση. Ενώ, αντίθετα, στο βαθμό που ενεργοποιείται αυτός ο μινιμαλιστικός φορμαλισμός της μεταφοράς, επέρχεται αυτή η μεταφορική αντιμετάθεση των ρόλων και ο έρωτας καθίσταται αμοιβαίος, καθώς ο ερώμενος μεταμορφώνεται σε εραστή. Δεν λέει απλά και μόνο ένα ναι, δεν παρέχει απλά και μόνο μια συναίνεση. Αλλά, αντίθετα, μεταλλάσσονται οι ταυτίσεις του και οι υποκειμενικές συντεταγμένες του. Η μαρτυρία της λογοτεχνίας είναι ανεξάντλητη επί του θέματος. Το παράδειγμα που επικαλείται ο Λακάν, το μείζον παράδειγμα που αντλεί από την αρχαιοελληνική γραμματεία, είναι η σχέση του Αχιλλέα και του Πατρόκλου. Ο Αχιλλέας, αμούστακος νεαρός, είναι σαφές ότι βρίσκεται σε θέση και ρόλο ερωμένου. Είναι το αντικείμενο της ερωτικής σχέσης και στη συνέχεια, μετά το θάνατο του Πατρόκλου κατά κάποιο τρόπο αναλαμβάνει αυτός -μέσα σε μια συγκυρία αναμφίβολα ιδιόμορφη μια και ο παρτενέρ του είναι νεκρός- το ρόλο του εραστή απέναντι στο σύντροφό του.

Ήταν πιο μεγάλος ο Πάτροκλος;

Σαφώς ήταν πολύ μεγαλύτερος , ο Αχιλλέας ήταν νεαρούλης έφηβος.

Ποια η διαφορά έρωτα αγάπης και σεξ;

Στην ουσία σεξ, καύλα, καψούρα όλα πάνε μαζί. Είναι λέξεις οι οποίες αναμφίβολα δεν κυκλοφορούν μόνες τους μέσα στην γλώσσα, αλλά υπάρχει μια ευρύτατη γκάμα, ένα σμήνος επινοημένων λέξεων, οι οποίες αναφέρονται στη σεξουαλικότητα. Θα μπορούσε να πει κανείς ότι η αγάπη είναι μια έννοια ανύπαρκτη στον αρχαϊκό κόσμο ως τέτοια, είναι μια εκχριστιανισμένη, αποσαρκωμένη και μαραγκιασμένη εκδοχή του έρωτα, τουλάχιστον έτσι έφτασε στους νεότερους χρόνους. Πιθανώς στις προγενέστερες κοινωνίες να υπήρχε όντως αυτό το συναίσθημα, αλλά ποια ήταν ας πούμε η συμβολική του στοιχείωση, πώς λειτουργούσε στις προσωπικές σχέσεις, με ποιες μορφές εκφραζόταν κ.τ.λ., έχουμε μάλλον μια αποσπασματική και θολή εικόνα. Αυτό που γνωρίζουμε για την αγάπη είναι ότι έχει προέλθει από την εκχριστιανισμένη ανασύνταξη της ερωτικής εμπειρίας που ήταν ταυτόχρονα και ένα είδος πτώχευσης και λιμπιντικής αφυδάτωσης. Ο εκκλησιαστικός θεσμός ευνούχισε τον έρωτα, καθυπόταξε τη σεξουαλικότητα στην ανηδονική τελεολογία της αναπαραγωγής, εξόρισε την επιθυμία από το κρεβάτι και εξύψωσε την εγκράτεια σε θεάρεστο ιδεώδες. Είναι δεδομένο ότι στην χριστιανική, αγαπητική εκδοχή του, ο έρωτας ήταν ευνουχισμένος. Στην καλύτερη περίπτωση, συρρικνώνεται σε μια φιλεύσπλαχνη, αλτρουιστική διαθεσιμότητα απέναντι στον πλησίον. Ο έρωτας προϋποθέτει ακριβώς μια εξορκιστική αποστασιοποίηση, ή μάλλον μια φοβική αποποίηση της σεξουαλικότητας που καταλήγει στην διφορούμενη ενοχοποίηση της σάρκας. Λέω διφορούμενη γιατί οι πρακτικές ενοχοποίησης μπορούν να λειτουργήσουν και σαν ανομολόγητοι φορείς εντατικοποίησης του ερωτισμού, τον οποίο στιγματίζουν. Χρωστάμε πολλά στον Φουκώ και στον Λακάν που μας υποψίασαν επαρκώς για τα διφορούμενα της ενοχοποίησης. Επιπλέον, στο εσωτερικό του χριστιανισμού ανά τους αιώνες συνυπήρξαν ετερογενή ρεύματα ενστερνιζόμενα συχνά αποκλίνοντες προσανατολισμούς. Για την δεσπόζουσα χριστιανική δογματική, πάντως, υπάρχει ασυμβίβαστο ανάμεσα στην αγάπη και το σεξ, τη σεξουαλικότητα. Χαρακτηριστικό, μάλιστα, ότι ο Ωριγένης, ένας από τους επιφανείς στοχαστές της χριστιανικής δογματικής και πρωτεργάτης της αλληγορικής ερμηνείας των Γραφών, είχε θεωρήσει σκόπιμο, προκειμένου να κερδίσει την βασιλεία των ουρανών, να υιοθετήσει κατά γράμμα το χωρίο 19-12 από το κατά Ματθαίον ευαγγέλιο και να προσφέρει τα γεννητικά του όργανα στο χριστεπώνυμο πλήρωμα της Αλεξανδρείας όπου διέπρεπε με το κήρυγμά του, προκειμένου να αποκτήσει το περιπόθητο διαβατήριο εισόδου στον Παράδεισο. Δηλαδή στο Παράδεισο μπαίνει κανείς παραδίδοντας στην είσοδο τα αχαμνά του στον Άγιο Πέτρο. Δεν μπαίνει κανείς στον Παράδεισο με όλες του τις αποσκευές. Ευτυχώς για τους πιστούς, η Εκκλησία δεν συνέστησε το παράδειγμά του. Αναμφίβολα, όμως, υπήρξε μια πτώχευση του ανθρώπινου έρωτα μέσα σε όλη την παράδοση της χριστιανικής διαχείρισης των σωμάτων. Το ερωτικό πάθος, όπως μας υπενθυμίζουν οι μυστικιστικοί έρωτες ορισμένων αγίων γυναικών, είχε ως μοναδικό σημείο επιτρεπτής αναφοράς την υπερβατική φιγούρα του Κυρίου ως εξιδανικευμένου μνηστήρα. Η διαφορά ανάμεσα στον έρωτα και το σεξ είναι πιο περίπλοκη. Καταρχήν, υπάρχει μια θεμελιώδης διαφορά. Ο έρωτας ακόμη και στην κεραυνοβόλα έκλαμψή του, προϋποθέτει αυτό που Λακάν αποκαλούσε «la parole d’amour», το ερωτόλογο, την ερωτική φράση, μια ορισμένη κινητοποίηση της γλώσσας. Μάλιστα, έρωτας ήταν πάντα συνυφασμένος με μια ορισμένη ποιητική αναβάθμιση της εμπειρίας του κόσμου και όχι μόνο της φιγούρας του παρτενέρ. Η ερωτική σύμπλευση έχει ως εναρκτήρια προϋπόθεση μια ερωτική εξομολόγηση, μια κατάθεση του ερωτικού συναισθήματος μέσα στη γλώσσα. Ο έρωτας ερωτοτροπεί με τις λέξεις , εμφιλοχωρεί και ενσωματώνεται στα ερωτόλογα που επιστρατεύει για την εκφορά του. Υπάρχει, λοιπόν, μια βαθύτατη αλληλεγγύη ανάμεσα στον έρωτα και την ποιητική του λόγου, ενώ αντίθετα το σεξ είναι κάτι που μπορεί να πραγματοποιείται μέσα σε ατμόσφαιρα και καθεστώς κατανυκτικής σιωπής, το πολύ-πολύ να διακόπτεται από κάποια βογγητά, αλλά μέχρι εκεί. Δεν χρειάζεται να μιλάει κανείς. Παρότι και στο σεξ φυσικά παρεισφρέει η γλώσσα, πολλές φορές ερωτικοποιημένη, αλλά εκεί οι λέξεις και τα σημαίνοντα που παρεισφρέουν στη σεξουαλική δραστηριότητα, είναι σαφώς εμποτισμένα με λίμπιντο, στάζουν λίμπιντο κατά κάποιον τρόπο. Είναι διεγέρτες, καταλύτες και αυτή η ερωτικοποίηση, η σεξουαλικοποίηση μάλλον της γλώσσας, ποσώς ενδιαφέρεται για την ποιητική των λέξεων. Αντίθετα, αυτή η σεξουαλικοποίηση των λέξεων είναι σαφές ότι, μεταξύ άλλων, στη σημερινή εποχή αποτελεί αντικείμενο κερδοσκοπικής και χρηματοπιστωτικής αξιοποίησης θα έλεγα, δεδομένου ότι υπάρχει το ροζ τηλέφωνο, υπάρχουν όλοι αυτοί οι μηχανισμοί που είναι θεμελιωμένοι πάνω στη διακίνηση της λίμπιντο μέσα από τη σεξουαλικοποίηση ορισμένων λέξεων και φραστικών στερεότυπων. Εύκολα θα μπορούσε κανείς να συντάξει μια πλήρη λίστα σεξουαλικών διεγερτικών λέξεων και φράσεων. Ενώ, αντίθετα, ο έρωτας είναι ανοιχτός στην ποιητική. Ο έρωτας εγκαθίσταται στη σάρκα σαν μια ποιητική ενόρμηση.

Κύριε Βεργέτη, πόση σημασία έχουν τα φύλα στον έρωτα;

Ανοίγετε ένα περίπλοκο και συναρπαστικό ερώτημα που βρίσκεται στο επίκεντρο της ψυχανάλυσης , της σύγχρονης σκέψης, της λογοτεχνίας και πολλών κινημάτων χειραφέτησης: τη σχέση του έρωτα με την έμφυλη διαφορά. Υπάρχει μια φράση του Λακάν, αποσπασμένη από μια ερωτική επιστολή που είχε απευθύνει σε μια γυναίκα στην οποία έγραψε «tu ne saura jamais combien je t’ai aimé”, «ποτέ δεν θα μπορέσεις να αντιληφθείς πόσο σε έχω αγαπήσει» και παρατηρεί ότι είχε παραλείψει να προσθέσει στη μετοχή aimé ένα δεύτερο e (aimée), το οποίο σύμφωνα με τη γλωσσική σύμβαση θα υποδήλωνε ακριβώς το φύλο του προσώπου στο οποίο απευθυνόταν η ερωτική επιστολή, γιατί ανάλογα με το αν απευθύνεται κανείς σε έναν άνδρα ή μια γυναίκα υπάρχει μια διαφοροποίηση σε αυτό το επίπεδο, υπάρχει ένας γραμματολογικός δείκτης που πιστοποιεί το φύλο του αποδέκτη. Παραδόξως, όπως εντυπώθηκε αυτή η φράση, αυτή η επιστολή ήταν σαν να απευθυνόταν σε έναν άνδρα, αλλά ο Λακάν παρατηρεί ότι στην πραγματικότητα σε αυτό το σημείο οι διαφοροποιήσεις αίρονται και ο έρωτας δεν είναι πρωτίστως υπόθεση φύλου. Πρωτογενώς, η εμπλοκή του φύλου στον έρωτα είναι ουσιαστικά ανύπαρκτη. Σε αντίθεση, φυσικά, με το σεξ. Γιατί αυτό που αγαπάει κανείς στον έρωτα, όσον αφορά τουλάχιστον μια ορισμένη προσέγγιση, είναι ο ίδιος του ο εαυτός ή μια εξιδανικευμένη εκδοχή του ιδίου του τού εαυτού. Με αυτήν την έννοια, ο έρωτας έχει πάντα κάποιες ναρκισσιστικές καταβολές και αυτό είναι ένα μοτίβο που διατρέχει όλη τη δυτική σκέψη πάνω στον έρωτα. Ναρκισσιστικές καταβολές, ναρκισσιστική αφετηρία, ναρκισσιστική ρίζα του ερωτικού συναισθήματος. Μέσα από αυτό το πρίσμα, ο έρωτας εμπλέκει ένα σώμα, το οποίο στοιχειοθετείται μέσα στη ναρκισσιστική εμπειρία της φαντασιακής, κατοπτρικής ακεραιότητάς του. Πρόκειται για το σώμα που μορφοποιείται μέσα στο στάδιο του καθρέπτη, για ένα σώμα ολοπαγές, ένα σώμα που δεν είναι τραυματισμένο από τον ευνουχισμό, ένα σώμα που δεν είναι προικισμένο με ερωτογόνες ζώνες και ενορμητικά χάσματα. Ήδη από αυτό το επίπεδο βλέπουμε ότι ο έρωτας απευθύνεται στην ολότητα του άλλου, δεν ερωτεύεται κανείς το στήθος μιας γυναίκας, τα έφυγρα χείλη της ή την ψιμυθιωμένη εικόνα της. Ο ερωτευμένος μπορεί μεν να καψουρεύεται το στήθος μιας γυναίκας, να καψουρεύεται τις καμπύλες της, να καψουρεύεται το γοβάκι της, αλλά ο έρωτας ως έρωτας απευθύνεται σε ένα είδος ολότητας του άλλου, τοποθετούμενου σε τελική ανάλυση πέραν του φαντασιακού, πέραν του ναρκισισμού, πέραν της σαγήνης της εικόνας. Για την ακρίβεια, απευθύνεται στο είναι του άλλου. Λέγοντας ότι ο έρωτας απευθύνεται στο είναι του άλλου εννοούμε ότι όντως σε αυτό το επίπεδο το είναι του άλλου δεν προσδιορίζεται από την εγγραφή του στο πεδίο της έμφυλης διαφοράς. Σε αντίθεση ακριβώς με την εμπειρία της σεξουαλικότητας, η οποία απευθύνεται σε ένα έμφυλο σώμα, προικισμένο με ερωτογόνες ζώνες, με ιδιαιτερότητες, ένα σώμα που λειτουργεί ως αποδέκτης των φαντασιώσεων. Οι φαντασιώσεις αποτελούν τον κατ’ εξοχήν συνομιλητή της σεξουαλικότητας, ο παρτενέρ καλείται απλά να τις ενσαρκώσει, να τους προσδώσει σάρκα και οστά. Οποιαδήποτε έμφυλη σχέση συνάπτεται υπό την κηδεμονία των φαντασιώσεων είναι σαφές ότι είναι δομημένη με βάση ένα σεξουαλικό σενάριο. Ενώ η αμιγώς ερωτική σχέση δεν έχει ως πρωτογενή καταλύτης της κάποια σεξουαλική φαντασίωση. Αυτή είναι, λοιπόν, η τεράστια διαφορά. Ο έρωτας σπεύδει προς το είναι του υποκειμένου και από αυτή την άποψη δεν είναι μια αναλώσιμη διαμεσολάβηση για την ικανοποίηση της σεξουαλικής ενόρμησης, δεν είναι η κόσμια πρόσοψη των φαντασιώσεων. Ο έρωτας δεν αναδύεται από τις λιμνάζουσες υγρές εμμονές της σεξουαλικότητας. Δεν είναι φιλήδονη μέθη μπροστά στη σαγήνη του σεξουαλικού αντικειμένου, παρότι όχι μόνο προσφέρει φιλόξενη στέγη σε φαντασιώσεις και ενορμήσεις, αλλά και λειτουργεί σαν πολλαπλασιαστής της έντασής τους, αποδομητής των αναστολών και συνήγορος των απαιτήσεών τους. Ο έρωτας τέμνει τη διαφορά των φύλων σε πολλά επίπεδα, χωρίς να ταυτίζεται με κανένα απ’ αυτά. Σε τι συνίσταται όμως η ιδιάζουσα και εξέχουσα λειτουργία του μέσα σε αυτήν; Θα παρατηρήσω καταρχάς ότι η διαφορά των φύλων είναι σχεδόν πανταχού παρούσα σε αυτό το πεδίο εμπειριών. Άμεσα ή έμμεσα εγγράφεται σε όλες τις σχέσεις, ετεροφυλόφιλες, ομοφυλόφιλες, φετιχιστικές, μαζοχιστικές κ.τ.λ., όχι βέβαια με τον ίδιο τρόπο ούτε κατ’ ανάγκη υπό τη μορφή του Δύο, όπως επισημαίνει και ο Αλαίν Μπαντιού στο εξαίρετο Εγκώμιο περί έρωτος που μεταφράσαμε πρόσφατα. Η διαφορά των φύλων δεν είναι ένα ουδέτερο ανατομικό ή ορμονικό δεδομένο. Στην πραγματική ζωή των ανθρώπων, εντεύθεν των ηθικοπλαστικών μυθοπλασιών, η διαφορά των φύλων δεν σημαίνει απλά ότι τα φύλα διαφέρουν, σημαίνει πρωτίστως ότι τα δύο φύλα έχουν διαφορές μεταξύ τους και, για να είμαι ακριβής, προσθέτω: αγεφύρωτες διαφορές. Η διαφορά των φύλων αποδεικνύεται πηγή ανεξάντλητων εντάσεων, συγκρούσεων, ασυμφωνιών. Επ’ αυτού, οι ατέλειωτοι τσακωμοί των ζευγαριών κομίζουν την εύλογη και πληθωρική μαρτυρία τους, για να μην μιλήσουμε για την βάναυση κακοποίηση των γυναικών σε όλα τα κοινωνικά στρώματα, η οποία δεν είναι μια υπόθεση έρευνας, αλλά μια ανατριχιαστική στατιστική πραγματικότητα, παρότι συγκαλυμμένη. Όσο η ισχύς του εκκλησιαστικού θεσμού σφυρηλατούσε δια βίου τα συζυγικά δεσμά, μπορούσε κανείς να ονειρεύεται ή να βαυκαλίζεται με την παραδείσια μυθοπλασία της συμπληρωματικότητας των φύλων, που διέθετε ένα σημαντικό ακροατήριο. Στο σύγχρονο κόσμο οι στατιστικές των διαζυγίων δεν αφήνουν κανένα περιθώριο για ψευδαισθήσεις. Προοπτικά, οι γαμήλιες ενώσεις είναι άτυπα συμβόλαια με ημερομηνία λήξης. Στην κλινική πρακτική μου ακούω καθημερινά τους άνδρες να παραπονούνται για τις γυναίκες ότι δεν τους καταλαβαίνουν και ομοίως τις γυναίκες για τους άνδρες. Παίζοντας με τις λέξεις, θα έλεγα ότι τα δύο φύλα κατ’ άλλα βαίνουν! Όχι μόνο δεν υπάρχει διάφυλη σχέση, δηλαδή αρμονική συμπληρωματικότητα, αλλά ο καθείς και η καθεμιά παραπονούνται ότι ο παρτενέρ τους ζει στην ‘κοσμάρα’ του, όπως είθισται να λέγεται. Ελάχιστη, λοιπόν, διαύγεια χρειάζεται για να αναγνωρίσει κανείς ότι η διαφορά των φύλων είναι η μεγάλη αρρώστια της ανθρωπότητας, μια ανίατη πληγή. Απ’ αυτή την άποψη ο έρωτας κατέχει μια θέση εξαίρεσης στην ανθρώπινη εμπειρία. Είναι ο μόνος που ξέρει να θεραπεύει την πληγή της διαφοράς των φύλων. Χαριτολογώντας και μετατοπίζοντας τη σημασία των λέξεων, θα έλεγα ότι ο έρωτας είναι η τρανς-σέξουαλ θεραπαινίδα της! Η αποκλειστική και γαμάτη νοσοκόμα της! Και μάλιστα χωρίς ετεροφυλόφιλες ή ομοφυλόφιλες διακρίσεις και προκαταλήψεις.

Είναι αλήθεια ότι όταν στην αρχαιότητα όταν μιλούσαν για έρωτα, αναφέρονταν μόνο στον ομοφυλοφιλικό έρωτα;

Στον αρχαίο κόσμο ο μοναδικός δυνητικός παραλήπτης του ερωτικού συναισθήματος θα έπρεπε να ήταν, όντως, πάντα μια ανδρική φιγούρα. Ο έρωτας στην ιδεώδη και περιπαθή μορφή του, ο έρωτας που ήταν ικανός να υπερβεί ακριβώς όλες αυτές τις συντεταγμένες της τεκνοποίησης, της αναπαραγωγής και της σεξουαλικής καψούρας, απευθυνόταν κατ’ ανάγκη σε μια εξιδανικευμένη ανδρική φιγούρα. Για αυτό το λόγο, όλα τα ζευγάρια που άφησαν ένα ανεξίτηλο ίχνος στο φαντασιακό του αρχαίου κόσμου ήταν ομοφυλόφιλα ζευγάρια. Τα ετεροφυλόφιλα ερωτικά ζευγάρια που άφησαν και αυτά κάποιο ίχνος στο φαντασιακό του αρχαίου κόσμου και στα κείμενα που έφτασαν ως εμάς, μετρώνται στα δάκτυλα της μιας χειρός, π.χ. Ορφέας και Ευρυδίκη, Άδμητος και Άλκηστις. Είναι σπάνιες οι περιπτώσεις που ο έρωτας γίνεται αντικείμενο μιας εξύμνησης, μιας αποθέωσης όταν διαδραματίζεται ανάμεσα σε ετεροφυλόφιλους παρτενέρ. Στον αρχαίο κόσμο, ο έρωτας που θεμελιώνεται πάνω στη διάρκεια, πάνω στην περιπαθή εξιδανίκευση, είναι σχεδόν αποκλειστικά ομοφυλόφιλος.

Αυτό είχε σχέση με τη θέση της γυναίκας στην κοινωνία; Αφορά περισσότερο τις κοινωνικοπολιτικές συνθήκες της;

Γενικότερα οι ιστορικοί, και ο Λακάν συνομολογεί μαζί τους, τείνουν να επισημάνουν μια ιστορική καμπή. Τον δωδέκατο αιώνα, ας πούμε, κατά προσέγγιση, όπου η κυρίαρχη, εξιδανικευμένη μορφή της ερωτικής εμπειρίας παύει να είναι εκείνη στην οποία συμπράττουν ομοφυλόφιλοι συστατικοί όροι. Ο έρωτας στην ετεροφυλόφιλη εκδοχή του, όπως τουλάχιστον αποτυπώθηκε στη νεοτερικότητα, έχει σαν σημείο ιστορικής απαρχής τον δωδέκατο αιώνα και ειδικά το έργο και τη στάση ζωής των τροβαδούρων. Ο έρωτας όπως τον γνωρίζουμε εμείς στις νεωτερικές κοινωνίες είναι μια επινόηση ακριβώς των τροβαδούρων και εκεί συναντά κανείς τη σύμφυση της ποίησης και του έρωτα. Οι τροβαδούροι αφιέρωναν κατά κανόνα τη ζωή τους στη Κυρά των λογισμών τους, ένα απρόσιτο κατά κανόνα γυναικείο αντικείμενο –αντικείμενο σχήμα λόγου, στην ψυχαναλυτική ιδιόλεκτο τη χαρακτηρίζουμε έτσι, στην πραγματικότητα ήταν ένα είδος εγκόσμιας θεότητας- και εκεί υπάρχει ένα είδος αποθέωσης, θεοποίησης της γυναίκας, η λατρευτική εξύψωσή της σε ρόλο απόλυτου ερωτικού παρτενέρ, ανέγγιχτου, σχεδόν απρόσιτου σε πολλές περιπτώσεις, αντικείμενο μιας αδιάψευστης αφοσίωσης από την πλευρά του τροβαδούρου, του οποίου φυσικά στοιχειώνει τους λογισμούς, στοιχειώνει τη γλώσσα και είναι το σημείο αναφοράς της ύπαρξής του. Μιλάμε για 11ο-12ο αιώνα. Ο ετεροφυλόφιλος έρωτας έχει ακριβώς ιστορικά μια εντοπισμένη αφετηρία και οι αναλύσεις και του Γάλλου ιστορικού Ζωρζ Ντιουμπί (G. Duby) και του Φουκώ, μεταξύ άλλων, επανέρχονται σε αυτή τη περίοπτη και ρηξιγενή ιστορική ζώνη όπου αναδύεται μια νέα φυσιογνωμία της ερωτικής εμπειρίας.

Η εκκλησία τι ρόλο έχει παίξει στον στιγματισμό της ομοφυλοφιλίας;

Η στάση της εκκλησίας είναι ένα μεγάλο θέμα ανεξάντλητων συζητήσεων. Ήταν όντως παντού και πάντα εχθρική απέναντι στους ομοφυλόφιλους; Πρόκειται για ένα μεγάλο και αμφιλεγόμενο ζητούμενο στα πλαίσια αυτής της συζήτησης που επανέρχεται στο προσκήνιο μέσα από μελέτες των ιστορικών τις τελευταίες δεκαετίες πάνω στους λόγους της στιγματιστικής προσήμανσης της ομοφυλοφιλίας στη χριστιανική Δύση.

Στις επιστολές δεν υπήρχε αυτό; Εκεί δεν είχε αρχίσει να στιγματίζεται η ομοφυλοφιλία;

Εκείνους τους χρόνους δεν υπήρχαν εσωτερικοί διωγμοί κατά των ομοφυλόφιλων, οι πρωτοχριστιανικοί εκκλησιαστικοί θεσμοί δεν είχαν υιοθετήσει στάση εχθρότητας απέναντι στην ομοφυλοφιλία, δεν την είχαν σηματοδοτήσει ως αποδιοπομπαία παρέκκλιση. Η καχυποψία απέναντι στους πειρασμούς της σεξουαλικότητας είχε γενικό χαρακτήρα. Οι πρωτοχριστιανικές κοινότητες δεν επινόησαν μια αστυνομία ηθών. Δεν οργάνωσε πογκρόμ κατά των ομοφυλόφιλων. Επίσης, σε όλα τα κείμενα που συναπαρτίζουν τη Βίβλο, δεν υπάρχει πουθενά μια ανελαστική, μαινόμενη καταδίκη της ομοφυλοφιλίας, με εξαίρεση ένα χωρίο από το Λευιτικό. Οι θέσεις που διατυπώνονται παντού συνοδεύονται από αποχρώσεις ακόμα και όταν υπάρχει ειδική καχυποψία και αποστασιοποίηση από αυτό το ερωτικό μοτίβο ας πούμε, το ομοφυλοφιλικό ερωτικό μοτίβο. Το βέβαιο είναι ότι ο ιδεοληπτικός στιγματισμός της ομοφυλοφιλίας και η ποινικοποίησή της στην Ευρώπη, δεν είχε σαν εμπνευστή τον εκκλησιαστικό λόγο. Πουθενά δεν ανιχνεύονται επαρκή τεκμήρια για τη θεμελίωση μιας τέτοιας υπόθεσης. Παραμένει ένα αίνιγμα πώς πνευματικά και πολιτισμικά συγκροτήθηκε σε αυτό το μέγα αμάρτημα, το μέγα όνειδος όπως λέει και ο Φουκώ. Ο Φουκώ διατυπώνει την υπόθεση ότι τον 15ο-16ο αιώνα αν θυμάμαι καλά, όταν αρχίζει πλέον να εκλείπει στο δυτικό κόσμο το πρότυπο της φιλίας στην κλασσική του μορφή, τίθεται το ερώτημα, σε σχέση με αυτές τις προνομιακές, εξευγενισμένες, στενές διυποκειμενικές συναναστροφές, τι διάολο κάνουν οι άνδρες όταν βρίσκονται μεταξύ τους και εκεί αρχίζει να επανασημασιοδοτείται λίγο-πολύ η ομοφυλοφιλία. Το μόνο πράγμα που υποψιάζονται ότι μπορεί να συνδέει τους άνδρες που τη βρίσκουν μεταξύ τους, είναι η σεξουαλικότητα, η ομοφυλόφιλη έλξη, έκδηλη ή απωθημένη και ανομολόγητη- πιθανόν να ήταν ένα είδος στροφής στο τρόπο προσέγγισης της σεξουαλικότητας στη Δύση. Το βέβαιο είναι ότι αυτή η λυσσαλέα εχθρότητα δεν πηγάζει από τον εκκλησιαστικό λόγο και την εκκλησιαστική δογματική. Τα βιβλικά κείμενα για παράδειγμα καταδικάζουν χωρίς αποχρώσεις την υποκρισία. Αλλά σε κανένα ευρωπαϊκό κράτος, σε καμία δυτικοευρωπαϊκή κοινωνία δεν θεσπίστηκαν νόμοι καταδίωξης των υποκριτών. Πουθενά δεν καταγράφηκαν ευνουχισμοί ανδρών επειδή αποδείχθηκαν υποκριτές. Επίσης βιβλικά κείμενα καταδικάζουν αναφανδόν και με πολύ πιο οξύ τρόπο την πορνεία σε σύγκριση με την ομοφυλοφιλία. Παρόλα αυτά οι πόρνες σε όλη την Ευρώπη κατάφερναν να εξασφαλίσουν πιστοποιητικά νομιμότητας ή ανοχής, να ενταχθούν στην κοινότητα και πουθενά η πορνεία δεν απετέλεσε αιτία μαζικών διωγμών, μαζικού στιγματισμού σε διαχρονική βάση, όπως συνέβη με την ομοφυλοφιλία. Είναι ένα μυστήριο τι ακριβώς υπαγόρευσε αυτή τη στροφή.

Πότε έγινε;

Η πιο ενδιαφέρουσα η υπόθεση διατυπώνεται από τον Τζον Μπόσγουελ που έχει κάνει τις πιο εκτεταμένες και διεισδυτικές μελέτες. Θεωρεί ότι με τη διάλυση της ρωμαϊκής αυτοκρατορίας τον 4ο περίπου αιώνα συντελείται ένα είδος αποσάθρωσης των κοινωνιών και μια μετάβαση από τις αστικές στις αγροτικές κοινωνίες. Στα πλαίσια των στενών αγροτικών κοινωνιών όπου υπερισχύουν οι οικογενειακοί δεσμοί, για λόγους που τους αναλύει εκτενώς, η ομοφυλοφιλία επαναπροσδιορίζεται πλέον ως ένας τύπος σεξουαλικής σχέσης καταδικαστέος. Αντίθετα, υπάρχει μια πολύ μεγάλη ανεκτικότητα στις –διαχρονικά πιστοποιημένη- σε αστικές κοινωνίες. Στην Αθήνα, στη Ρώμη η ομοφυλοφιλία ήταν απόλυτα αποδεκτή, ουδείς θεσμός διανοήθηκε να την στοχοθετήσει ως αντικείμενο διωγμών. Η Ρώμη, για παράδειγμα, παρήγαγε μια ιδιαίτερα πλούσια ομοφυλοφιλική ποίηση, ενώ εν Αθήναις ως και ο εγκρατής Αριστοτέλης αναγνώριζε στην ομοφυλόφιλη έξη τίτλους φυσικότητας (φύσει). Αντίθετα, σε μικροκοινωνίες όπου πλέον κυριαρχούν κοινοτικοί θεσμοί πυκνά συνυφασμένοι με δίκτυα συγγένειας, καταγράφεται μια έκλειψη του πολιτικού στοιχείου, μια έκλειψη του δημοσίου χώρου, και οι σχέσεις μεταξύ των ανδρών αποκτούν εκρηκτικό χαρακτήρα μέσα στο στενό κέλυφος των οικογενειακών συστημάτων γύρω από τα οποία συρρικνώνεται η κοινωνικότητα. Η συνάντηση της ομοφυλοφιλίας και των δεσμών αίματος δημιουργεί ένα εκρηκτικό μείγμα.

Μια άλλη υπόθεση επίσης διατυπωμένη από τον Μπόσγουελ και η οποία όντως έχει απτά ιστορικά ερείσματα, είναι ότι η συγκρότηση της ομοφυλοφιλίας σε αντικείμενο διώξεων και περιθωριοποιήσεων συμβαδίζει με την άνοδο κινημάτων μισαλλοδοξίας και καταδίκης των μειονοτήτων. Γενικότερα, όπου υπάρχουν τάσεις στραγγαλισμού των μειονοτήτων παρατηρούνται ομόρροπα μέτρα που στοχοθετούν τις ομοφυλόφιλες πρακτικές. Το αποδεικνύει η εν παραλλήλω καταδίωξη των Εβραίων, της ομοφυλοφιλίας, των μαγισσών και μιας σειράς άλλων μειονοτήτων που αποκλίνουν από τον κυρίαρχο κανόνα κονφορμιστικής ομογενοποίησης του κοινωνικού σώματος. Επομένως, δεν είναι ένα φαινόμενο που έχει ένα προνομιακό καθεστώς σε αυτή την ιστορία στιγματισμού και διώξεων που αναπτύσσεται προοδευτικά στην Ευρώπη, αλλά αντίθετα εγγράφεται μέσα σε αυτό το γενικότερο κίνημα στοχοθεσίας και έλλειψης ανεκτικότητας απέναντι στις μειονότητες. Ο Μπόσγουελ αναφέρει και μια άλλη υπόθεση. Οι Σταυροφόροι που κινούντο στον Αραβικό κόσμο έπρεπε να θωρακίσουν την πολιτιστική και ταυτοτική ιδιαιτερότητά τους και ένα από τα στοιχεία που προσφερόταν σαν μηχανισμός διαφοροποίησης ήταν η καταδίκη των ομοφυλόφιλων πρακτικών, οι οποίες ήταν ιδιαίτερα διαδεδομένες και ενταγμένες στους Αραβικούς πληθυσμούς. Η καταδίκη της ομοφυλοφιλίας ενσωματώθηκε στην κατάφαση της ευρωπαϊκής ιδιαιτερότητας. Είναι υποθέσεις συζητήσιμες, μεταξύ άλλων, φαντάζομαι, δεν είμαι ιστορικός για να αποφανθώ. Με εξαίρεση όμως εκείνη που επισημαίνει μια σύγκλιση των διωκτικών πρακτικών εις βάρος των μειονοτήτων. Η ιστορία της Ευρώπης είναι όντως διάστικτη από δυναμικές ιδεολογικές εκστρατείες με στόχο τον εσωτερικό εχθρό και την εξάλειψη της μιασματικής παρουσίας του και βλέπουμε αυτό το φαινόμενο να υποτροπιάζει σαν ανίατη αρρώστια. Στην Ελλάδα, ας πούμε, βλέπουμε πραγματικά πώς μετά τους μετανάστες η Χρυσή Αυγή σχεδιάζει να βάλει στο στόχαστρο τους ομοφυλόφιλους- και μετά τους ομοφυλόφιλους έχουν σειρά οι ψυχικά πάσχοντες, εν συνεχεία τα άτομα με ειδικές ανάγκες, όπως συνέβη ακριβώς και στη Γερμανία. Δεν είναι διόλου τυχαίο ότι ακριβώς στη Γερμανία, αυτός ο αστερισμός μειονοτήτων και ο συγχρωτισμός των θυμάτων μέσα στο τερατώδες στόχαστρο της ναζιστικής θηριωδίας καταγράφτηκε ιστορικά με τα πλέον ανατριχιαστικά και ανεξίτηλα χρώματα. Επανέρχομαι στο ρόλο της εκκλησίας που αναφέρατε προηγουμένως. Ένα δείγμα απρόσμενης αλλά αποκρυπτογραφήσιμης ανεκτικότητας της εκκλησίας απέναντι στις ομοφυλόφιλες σχέσεις είναι τα τελετουργικά γαμήλιας ένωσης τα οποία επεξεργάστηκε ο εκκλησιαστικός θεσμός για να ανταποκριθεί ακριβώς σε αυτή την ανάγκη. Υπήρχαν ειδικές τελετές προοριζόμενες στη θρησκευτική επισημοποίηση του ομοφυλόφιλου κοινού βίου. Υπάρχει το περίφημο χειρόγραφο Barberini 336, το οποίο βρίσκεται στη βιβλιοθήκη του Βατικανού, είναι το αρχαιότερο τελετουργικό κείμενο, ένα λειτουργικό πρωτόκολλο γαμήλιας συνένωσης μεταξύ ανδρών, συνταγμένο στα ελληνικά εκείνων των χρόνων, το οποίο χρονολογείται από τον 8ο αιώνα περίπου, που σημαίνει ότι αυτές οι πρακτικές για να έχουν κωδικοποιηθεί τον 8ο αιώνα ήσαν προγενέστερες, άρα η εκκλησία ήδη από τον 5ο-6ο αιώνα είχε θεσπίσει ειδικές μορφές τελετουργίας απευθυνόμενες σε ομοφυλόφιλα ζευγάρια. Το χειρόγραφο Μπαρμπερίνι γνώρισε μια εκτεταμένη διάδοση στον τότε κόσμο, εκείνη την εποχή μέσω αντιγράφων, πιστών στο πρωτότυπο ή τροποποιημένων, υιοθετήθηκε σε διάφορες γεωγραφικές ζώνες. Στο πέρασμα του χρόνου πολλαπλασιάστηκαν τέτοιου είδους λειτουργικά κείμενα. Τέτοια χειρόγραφα αντίγραφα διασώζονται στο Άγιο Όρος, στην Πάτμο, στο μοναστήρι της Αγίας Αικατερίνης στο Σινά, στη Γρότταφερράτα, στην Πάτμο, στο Βατικανό και στο Παρίσι. Το περίφημο χειρόγραφο Μπαρμπερίνι περιελάμβανε τέσσερις τύπους τελετουργίας: ο πρώτος ονομαζόταν μνηστεία και απευθυνόταν σε άτομα που επιθυμούσαν να συνάψουν ένα είδος αρραβώνα, δύο άλλοι τύποι τελετουργικού που απευθύνονταν στις ετεροφυλόφιλες ενώσεις «εις γάμος» και το τέταρτο απευθυνόταν αποκλειστικά στη συνένωση ανδρών. Επισημοποιούσε τον κοινό βίο, τη συνένωση, τη συναδέλφωση, το ζευγάρωμα μεταξύ δύο ανδρών. Υπήρξαν βέβαια απόπειρες καθοδηγούμενες από την πρόθεση να μειωθεί η βαρύτητα και ο προορισμός αυτών των χειρογράφων. Ο Μπόσγουελ έχει κάνει μια εξαιρετική δουλειά στην οποία, προβαίνοντας σε μια χαρισματική συγκριτική ανάλυση των κειμένων που περιλαμβάνονται μέσα σε αυτό το χειρόγραφο και ανατέμνοντας όλη την ρητορική τους στοιχείωση και την τελετουργική τους σημειολογία, αποδεικνύει ότι αυτό το τέταρτο κείμενο είναι το ακριβές αντίστοιχο του 2ου και του 3ου, δηλαδή είναι το ακριβές ισοδύναμο τελετουργικό για την εις γάμο κοινωνία μεταξύ ανδρών. Αργότερα, με την αναγκαία σεξιστική καθυστέρηση, επινοήθηκαν και τελετουργικά που απευθύνονταν σε γυναίκες.

Και πότε άλλαξε αυτό;

Με τη στροφή που υπήρξε στη προσέγγιση της ομοφυλοφιλίας. Όπως είπα, αυτές οι τελετές ήσαν διαδεδομένες. Πρέπει να έχουμε υπ’ όψιν μας ότι στον αρχαίο κόσμο ο γάμος παρέμενε ένα παγανιστικό τελετουργικό και μεταξύ των χριστιανών. Η εκκλησία απλώς παρενέβαινε και έδινε την ευλογία της την επομένη ή την μεθεπομένη του γάμου. Ο γάμος προήχθη σε εκκλησιαστικό μυστήριο πολύ καθυστερημένα, στη σύνοδο του Λατερανού το 1215, αν θυμάμαι καλά. Μέχρι τότε δεν εθεωρείτο μυστήριο και γι’ αυτό το λόγο η εκκλησία είχε την άνεση να ευλογεί κατά κάποιο τρόπο, αυτού του τύπου τις ομοφυλόφιλες ενώσεις. Το να τις αποκαλέσει κανείς γάμο, πιθανόν να είναι μια προβολή της σημερινής ρητορικής σε παρελθόντες χρόνους. Είναι πολύ πιο ακριβές να μιλάμε για ενώσεις, συζεύξεις, συζυγικές σχέσεις κτλ. Ο γάμος με τη σημερινή ή σύγχρονη μορφή δεν υπήρχε από καταβολής κόσμου. Οι άνθρωποι συχνά σκέφτονται με βάση τα δεδομένα της εποχής τους. Ο γάμος καλύπτει ετερογενείς συμβολικούς θεσμούς και πρακτικές. Αλλά αυτό που αναμφίβολα ισχύει και αυτό που ο Μπόσγουελ αποκαθιστά με αδιάβλητη πειστικότητα είναι ότι υπήρχαν λειτουργικά κείμενα, τα οποία ενεργοποιούνταν ως πρωτόκολλα ευλογίας και επισημοποίησης της σχέσης ομοφυλόφιλων ζευγαριών. Πριν χιλιετίες η εκκλησία είχε αυτή την ανεκτικότητα. Στη σημερινή εποχή αυτή την ανεκτικότητα δεν την έχει κάνει ούτε καν το εκκοσμικευμένο ελληνικό κράτος. Δεν έχει αυτή τη στοιχειώδη ανεκτικότητα που θα του υπαγόρευε να επεκτείνει το σύμφωνο συμβίωσης και στα ομοφυλόφιλα ζευγάρια. Δεν μιλάμε καν για καθιέρωση του γάμου όπως έχει θεσπιστεί στις υπόλοιπες ευρωπαϊκές χώρες, ανεξαρτήτως φύλου. Από αυτή την άποψη, η Ελλάδα δεν είναι καν χριστιανική, είναι μάλλον η μόνη ‘μουσουλμανική’ χώρα της Ευρωπαϊκής Ένωσης! Σε πλήρη σύμπνοια με τους αγιοταλάχ του Ιράν.

Τι είναι ο πλατωνικός έρωτας;

Επρόκειτο για την υπόθεση ότι μπορεί να υπάρχει έρωτας ικανός να αυτοευνουχιστεί, να αποκοπεί από τις φαντασιώσεις, τα σώματα, την έξαψη της σάρκας και οτιδήποτε ταξινομούμε στο κατάστιχο της σεξουαλικότητας. Μπορεί μεν ο έρωτας πρωτογενώς να είναι εκτός φύλου και από αυτή την άποψη οι ομοφυλόφιλοι έρωτες και οι ετεροφυλόφιλοι έρωτες ελάχιστα διαφέρουν, αλλά στο βαθμό που συγκροτείται μια ερωτική διυποκειμενικότητα ο καθένας κομίζει εκεί μέσα το σώμα του και φυσικά σε ένα δεύτερο, η ερωτική εμπειρία καλείται να συμπράξει με το ενορμητικό σώμα κα τις απαιτήσεις του.

Γιατί δεν υπάρχει διάφυλη σχέση; Τι είδους σχέση υπάρχει;

Όπως ήδη αναφέραμε, όντως δεν υπάρχει σχέση ανάμεσα στα δύο φύλα. Δεν υπάρχει στο ανθρώπινο είδος τυπική μορφή σχέσης, ενστικτικά παγιωμένη. Τα δύο φύλα είναι αποσυζευγμένα, το καθένα στον κόσμο του και αυτό που λειτουργεί σαν συνδετικός κρίκος ανάμεσά τους δεν είναι κάποια προκαθορισμένη, προδιαμορφωμένη, τυποποιημένη σχέση η οποία εσωτερικεύεται και ενεργοποιείται, αλλά μια αλληλουχία συμπτωμάτων, φαντασιώσεων, ασυνείδητων σημασιών που προβάλλονται στον ερωτικό παρτενέρ. Με άλλα λόγια, σε μια διάφυλη σχέση, είτε ομοφυλόφιλη, είτε ετεροφυλόφιλη, εκτός από τους δύο παρτενέρ υπάρχουν τα συμπτώματά τους, υπάρχουν οι φαντασιώσεις τους, υπάρχουν οι ταυτίσεις τους, υπάρχουν σημασίες του ασυνειδήτου και όλα αυτά καθιστούν τον έναν για τον άλλο ‘αντικείμενο επιλογής’ προνομιακής και περιπαθούς. Πρόκειται για μια έννοια που σφυρηλάτησε ο Φρόυντ για να υπογραμμίσει ότι το άλλο ή το ίδιο φύλο υπεισέρχεται σε μια ερωτική σχέση ως ένα ιδιότυπο αντικείμενο μορφοποιημένο ακριβώς μέσα σε αυτό το καλούπι των συμπτωμάτων, των φαντασιώσεων, των σημασιών, των ταυτίσεων. Ο καθένας ξέρει από την προσωπική του ζωή ότι η γυναίκα ή άνδρας που τον ελκύει δεν είναι ο πρώτος τυχόντας ή η πρώτη τυχούσα. Πρέπει να έχει κάποια ιδιόμορφα χαρακτηριστικά ικανά εξάψουν το ερωτικό του πάθος. Το ερωτικό πάθος δεν υπακούει σε ένα είδος βιολογικού ρολογιού, όπως συμβαίνει στα ανώτερα θηλαστικά όπου υπάρχουν περίοδοι του χρόνου με υπερέκκριση ορμονών και επιτακτικό ζευγάρωμα. Στους ανθρώπους το ερωτικό πάθος υπακούει στις πιο παράδοξες και αλλόκοτες λογικές. Επιπλέον, η διάφυλη σχέση παίρνει πλέον αινιγματικές μορφές. Για παράδειγμα, ποια είναι η διάφυλη σχέση στην οποία εγγράφεται ο φετιχιστής φερ’ ειπείν. Ο φετιχιστής είναι κάποιος που το ερωτικό του πάθος αναφλέγεται και πυρακτώνεται στην επαφή με ένα άψυχο κομμάτι ρούχου ή με μια τούφα μαλλιών. Αν βάλει κανείς το φετιχιστή δίπλα στη πιο θεσπέσια γκόμενα που λικνίζεται και του κουνιέται μπροστά στη μύτη του, μπορεί να παραμένει παγερά αδιάφορος. Αρκεί όμως να κουνήσει κανείς το κιλοτάκι της μπροστά στον λιγούρη οφθαλμό του για να πέσει σε κατάσταση έκστασης. Ή αρκεί να κουνήσει κανείς μπροστά στη μύτη του το σοσονάκι της πρώτης τυχάρπαστης και βρωμοπόδαρης σταχτοπούτας, για να εκτοξευτεί στα ουράνια. Ποιος είναι λοιπόν ο έμφυλος παρτενέρ του φετιχιστική; Ο αναξιοπαθών μαζοχιστής φαντασιώνει, ηδονίζεται και εκστασιάζεται κατά την περίπτυξη με την κροταλίζουσα θηριωδία του μαστιγίου, ή με τα ανάλγητα τσιγκέλια από τα οποία τον κρεμούν στο σεξουαλικό κρεοπωλείο. Αδιαφορεί παντελώς για τα σεξουαλικά χαρίσματα της ασθμαίνουσας ντομινατρίς που χειρίζεται με επιδοτούμενη αυταπάρνηση τα σχετικά εργαλεία. Ούτε η γοητεία της τον συναρπάζει, ούτε τα ματόκλαδά της και ούτε φυσικά θα της δώσει ραντεβού στο σεληνόφως. Ομοίως ο σαδιστής μπορεί να βασανίζει κάποιον και να την βρίσκει, αλλά από σεξουαλική άποψη ο άλλος να τον αφήνει παγερά αδιάφορο. Θα κατακρεουργήσει τον δύστυχο παρτενέρ του, αλλά τα σεξουαλικά του χαρίσματα είναι νεκρές ζώνες. Η έξαψή του απευθύνεται σε ένα σώμα που δεν έχει ερωτογόνες ζώνες και η έμφυλη διάστασή του έχει υποβαθμιστεί. Αντικείμενο του πόθου του δεν είναι το ερωτικό σώμα, αλλά το άγχος που θα αποσπάσει από αυτό η σαδιστική θηριωδία του. Ο παρτενέρ του σαδιστή δεν είναι ένα σώμα που ενεστοποιεί την έμφυλη χάρη του, αλλά τον πανικό του παγιδευμένου ζώου. Όλα αυτά αποδεικνύουν ότι ο παρτενέρ του έμφυλου υποκειμένου δεν είναι κατ’ ανάγκη το αντίθετο φύλο, όπως φαντάζεται με αφέλεια η ψυχιατρική ή η θεολογία. Η σχέση του ανθρώπου με τη σεξουαλικότητα βοά και διακηρύσσει με χίλιους δυο τρόπους αυτό που διατυπώνει με μινιμαλιστική παρρησία το αξίωμα του Λακάν: δεν υπάρχει σχέση ανάμεσα στα δύο φύλα, υπάρχει χάσμα. Και από αυτό το χάσμα τα ανθρώπινα υποκείμενα που συνάπτουν σχέσεις και εγκλωβίζονται σε πάθη, το γεφυρώνουν όπως όπως με τα συμπτώματά τους, τις φαντασιώσεις τους, το ασυνείδητό τους, σπανίως δε με τον έρωτα.

Ακούμε όλο και πιο συχνά ότι υπάρχει πρόβλημα ταυτότητας του φύλου, ισχύει αυτό;

Αυτό φαίνεται να δείχνει η εποχή μας, ότι δεν υπάρχουν φύλα, υπάρχουν ταυτότητες, με τη διαφορά ότι οι ταυτότητες είναι κατασκευασμένες και στη θέση της ταυτότητας αυτό που ανακαλύπτουμε χάρη στην ψυχανάλυση είναι ταυτίσεις. Οι ταυτότητες χαρακτηρίζονται από μια ατέρμονη ρευστότητα στο σύγχρονο κόσμο και ουσιαστικά οι σχετικές προβληματικές, ο πολλαπλασιασμός της θεωρητικής μέριμνας για τις ταυτότητες, τα πανεπιστημιακά τμήματα που είναι οικοδομημένα γύρω από τη θεματική της ταυτότητας στο σύγχρονο κόσμο, όλη αυτή η ατέρμονη φιλολογία στην πραγματικότητα καταμαρτυρά την κατάρρευση ουσιαστικά των έμφυλων ταυτοτήτων στο σύγχρονο κόσμο, το γεγονός ότι η έμφυλη διαφορά δεν λειτουργεί πια σαν μια οργανωτική μήτρα της υποκειμενικοποίησης του φύλου και αυτή η χασματική, εύθραυστη υποκειμενικοποίηση του φύλου οδηγεί τον καθένα στο σύγχρονο κόσμο να επινοήσει εμβαλωματικά μια ταυτότητα, να προσπαθήσει να λειτουργήσει στο επίπεδο της διαφοράς των φύλων με τρόπο που είναι συμβατός με τα συμπτώματά του, τις φαντασιώσεις του, με το ασυνείδητό του, με τις σημασίες που οργανώνουν τον εσωτερικό του κόσμο και να έχει πρόσβαση σ’ ένα σενάριο απόλαυσης.

Οι ασέξουαλ τι είναι;

Όπως επισήμανα, ζούμε σε έναν κόσμο όπου η διαφορά των φύλων δεν λειτουργεί πια σαν μια ισχυρή οργανωτική μήτρα της σχέσης ανάμεσα στα δύο φύλα στο επίπεδο της απόλαυσης. Η βία και η ρητορική του πατριαρχικού θεσμού διασφάλιζαν ότι οι άντρες γίνονται άντρες, οι γυναίκες γίνονται γυναίκες και επομένως κάθε ομιλ-ον υποκείμενο θα καταλήξει να ταυτιστεί με το ανατομικό του φύλο. Οι ταυτίσεις θα έπρεπε να ευθυγραμμίζονται με τις ανατομικές προδιαγραφές του φύλου γιατί οι άντρες είναι άντρες και οι γυναίκες είναι γυναίκες και επομένως η απόλαυση των σωμάτων φιλτράρεται στη διάφυλη σχέση που είναι εκ φύσεως καιν θεϊκής βουλήσεως, ανάμεσα σε έναν άνδρα και μια γυναίκα. Στη σημερινή εποχή που η πατριαρχία έχει φάει τα ψωμιά της, που αδυνατεί να λειτουργήσει διαμορφωτικά σε ό,τι αφορά τις σχέσεις των φύλων, την υποκειμενικοποίηση των έμφυλων ταυτίσεων και την επιλογή του αντικειμένου απόλαυσης, κάθε υποκείμενο επινοεί λίγο πολύ τη δική του ταυτότητα, αποπειράται να λειτουργήσει με βάση περισσότερο το σώμα του, τις απαιτήσεις του ενορμητικού του σώματος, με βάση τις εμπειρίες του, τον κύκλο του. Θεωρώ ότι η άνοδος της προβληματική πάνω στον πολλαπλασιασμό των ταυτοτήτων συμπορεύεται με την κατάρρευση της πατριαρχίας. Και επίσης με την αποικιοποίηση των σωμάτων από τα αποτελέσματα της επιστήμης και την μικροφυσική διάχυση της εξουσίας στα έμφυλα σώματα μέσω των τεχνολογιών. Αλλά αυτό είναι μεγάλο θέμα.

Ο άνθρωπος έχει πολλά ερεθίσματα γύρω του, βλέπει τα πάντα. Κατά πόσο αυτό έχει επηρεάσει την ταυτότητά του;

Ο άνθρωπος έχει πρόσβαση σε ένα πιο ευρύ φάσμα εμπειριών, επίσης όλες αυτές οι κλασικές απαγορεύσεις και οριοθεσίες των οποίων η πατριαρχία ήταν ο θεματοφύλακας έχουν καταστεί τελείως πορώδεις. Η υπερεγωτική πίεση που ασκείτο στα ανθρώπινα πλάσματα να ταυτιστούν είτε κατ’ ανάγκη είτε με μια ανδρική φιγούρα είτε με μια γυναικεία και παράλληλα να επισφραγίσουν αυτή την ταύτιση με την επιλογή ενός παρτενέρ που ανήκει στο άλλο φύλο, τείνει προοπτικά να εκλείψει. Ζούμε σε κοινωνίες που δεν είναι πια απαγορευτικές αλλά μάλλον επιτρεπτικές, αν όχι προτρεπτικές προς κάθε μορφή εμπειρίας. Υπάρχει γενικευμένη και ξέφρενη κυκλοφορία των σημείων, των απόψεων των ανθρώπων και εκεί αποδεικνύεται ότι η διαφορά των φύλων υπό αυτή τη δυαδική σχηματοποίηση σε άνδρες και γυναίκες ήταν μια ιστορική κατασκευή. Ναι μεν υπάρχουν άνδρες και γυναίκες από βιολογική άποψη με βάση κάποια ατομικά χαρακτηριστικά, αλλά ο τρόπος που λειτουργεί κάθε υποκείμενο στο επίπεδο της απόλαυσης, της σεξουαλικής εμπειρίας, στο επίπεδο των ερωτικών του παθών δεν καθορίζεται από το ατομικό του φύλο. Αυτό ίσχυε πάντα αλλά ο πατριαρχικός θεσμός κατάφερνε να βάλει τους ανθρώπους σε δύο καλούπια και όποιοι ξέφευγαν από αυτό το πράγμα ήταν είτε αδερφές είτε λεσβίες είτε ανώμαλοι, είτε εκφυλισμένοι και πάντα διωκόμενοι, τουλάχιστον στο σύγχρονο κόσμο πάντα γιατί στον αρχαίο κόσμο υπήρχε πολύ μεγαλύτερη ανεκτικότητα. Αυτή η μυθοπλασία της διαφοράς των φύλων που θα υπόκειτο σε κάποιες βιολογικές προδιαγραφές έχει πλήρως αποσαρθρωθεί και οι άνθρωποι στο σύγχρονο κόσμο βιώνουν εμπειρίες απόλαυσης, ερωτικών παθών, στο επίπεδο των οποίων δεν είναι κατ’ανάγκη υποχρεωμένοι να υιοθετήσουν μια στερεότυπη έμφυλη ταυτότητα. Σε ορισμένες εμπειρίες η έμφυλη ταυτότητα είναι αναγκαία, σε ορισμένες άλλες εμπειρίες, η ενεργοποίηση της διάστασης του φύλου για πρόσβαση σε μια συγκεκριμένη πρακτική δεν είναι αναγκαία. Όπως ανέφερα, ο φετιχιστής για παράδειγμα, τουλάχιστον σε ένα φαινομενολογικό επίπεδο, δεν έχει ανάγκη να ενεργοποιήσει μια έμφυλη ταυτότητα απέναντι σε ένα κομμάτι ύφασμα. Ως ένα σημείο, το σώμα τείνει να εκτοπίσει το φύλο.

Γιατί οι άνθρωποι αισθάνονται ενοχή με το σεξ; Γιατί υπάρχει ενοχικό συναίσθημα ακόμα και στον αυνανισμό;

Σε ορισμένες κοινωνίες εξακολουθεί να υπάρχει ενοχή. Η ενοχή είναι κάτι το οποίο εισάγεται απ’ έξω στην εμπειρία της σεξουαλικότητας, δεν είναι εμμενής διάσταση της σεξουαλικής εμπειρίας, εισάγεται κατά κάποιο τρόπο αρτηριογραφικά στην εμπειρία της σεξουαλικότητας. Και εδώ συναντάμε τον απόηχο της φράσης ενός βαθιά ενημερωμένου επί του θέματος στοχαστή, του Αποστόλου Φαύλου, αν μου επιτρέπετε, που είχε πει την περίφημη θέση «την αμαρτία ουκ έγνω ει μη δια νόμου». Με άλλα λόγια, για να υπάρξει αμαρτία πρέπει πρώτα να αναλάβει υπηρεσία ο νόμος. Η αμαρτία, δηλαδή, αποτελεί κατασκεύασμα του νόμου. Η αμαρτία είναι το εξώγαμο του νόμου. Στο βαθμό που ο νόμος εισάγεται στη σεξουαλική εμπειρία μεταφέρει εκεί το σπέρμα της ενοχοποίησης. Ο νόμος ενοχοποιεί εκ των προτέρων, συγκροτεί το υποκείμενο εκ προοιμίου ως ένοχο. Στη συγκεκριμένη περίπτωση, της ενοχής που αναδύεται από την επαφή με το σεξ, από τον τρόπο πρόσβασης στη σεξουαλικότητα, εκεί ο καθοριστικός φορέας του νόμου είναι αυτό που ο Φρόυντ ονόμασε υπερεγώ. Όπου λειτουργεί το υπερεγώ ενεργοποιείται ένας μηχανισμός ενοχοποίησης της απόλαυσης και της σεξουαλικότητας. Γιατί σ ’ όλες τις οιδιπόδειες μυθοπλασίες, η απαγόρευση της αιμομιξίας στοιχειοθετεί εκ προοιμίου το ερωτικό αντικείμενο ως απαγορευμένο, επομένως οποιαδήποτε ερωτική έφεση κατευθυνόμενη προς το ερωτικό αντικείμενο, σηματοδοτείται ευθύς εξ αρχής ως ένοχη. Ο νόμος και πολύ περισσότερο το υπερεγώ είναι ένα εσωτερικευμένο υποκείμενο της γνώσης, ένας ενδόμυχος παντογνώστης. Αν έχουμε, για παράδειγμα, αδυναμία στα μπούτια της αδερφής μας, το υπερεγώ είναι το πρώτο που το ξέρει. Το υπερεγώ εισάγει στην εμπειρία της σεξουαλικότητας θεσπίσματα ενοχοποίησης, είναι μια καφκαϊκή μηχανή που εγκαθίσταται στα μύχια της ανθρώπινης ψυχής και ενοχοποιεί όχι μόνο κάθε εμπειρία, αλλά και κάθε ερωτικό σκίρτημα της σάρκας που εντοπίζει.

Ο Λακάν επισημαίνει ότι υπάρχει και μια άλλη πιο σκοτεινή όψη στη λειτουργία του υπερεγώ. Λειτουργεί ως προτροπή, σου λέει πού πρέπει να στρέψεις τη προσοχή σου, ποιο είναι το ποθητό αντικείμενο και έτσι λειτουργεί ως μηχανισμός προτροπής για την παράβαση του κανόνα. Το υπερεγώ επιτάσσει την απόλαυση. Μόνο που αυτό διχάζει, γιατί το επιθυμητό αντικείμενο το σηματοδοτεί ταυτόχρονα ως απαγορευμένο και με αυτή την έννοια εισάγει στον ανθρώπινο ψυχισμό ένα είδος εσωτερικού διχασμού, συγκροτεί το υποκείμενο ως διχασμένο και το παραπέμπει κάθε φορά όπου επιθυμεί στο εδώλιο του κατηγορουμένου. Υπάρχει και ένα είδος ενοχής διαφορετικό από όλα αυτά, που το ανθρώπινο πλάσμα καταφέρνει να προσποριστεί εις βάρος του κατά την πρόσβαση στο περιπόθητο αντικείμενο, καθότι η αντλούμενη απόλαυση υπολείπεται πάντα των προσδοκιών του. Επειδή η απόλαυση είναι πεπερασμένη, υπάρχει ένα πέραν της απόλαυσης και αυτό το πέραν της απόλαυσης που δεν καταφέρνω να το ιδιοποιηθώ μού δημιουργεί την αίσθηση μιας απώλειας για την οποία νιώθω υπεύθυνος και η οποία μετατρέπεται σε συναίσθημα ενοχής. Στο βαθμό που δεν καταφέρνω να ανταποκριθώ στις προσδοκίες της φαντασίωσής μου, είμαι ένοχος απέναντί τους, γιατί αδυνατώ να τις εκπληρώσω στο ακέραιο. Η σεξουαλικότητα δεν είναι μόνο το κατ’εξοχήν πεδίο της απόλαυσης , είναι επίσης προνομιακό πεδίο για την έκλυση ενοχών.

Τι είναι η διαστροφή; Υπάρχει αύξηση στις διαστροφές;

Θα επικαλεστώ τις ανυπέρβλητες αναλύσεις του Φουκώ πάνω στη γενεαλογία των διαστροφών. Η έννοια της διαστροφής είναι μια σύγχρονη έννοια, ανύπαρκτη στους προγενέστερους ιστορικούς χρόνους και κοινωνίες. Μέχρι τα τέλη του 18ου αιώνα υπήρχαν τρεις βασικοί κώδικες που σηματοδοτούσαν τη σχέση του υποκειμένου με τη σεξουαλικότητα: το εκκλησιαστικό δίκαιο, η χριστιανική ποιμαντορία και το αστικό δίκαιο. Αυτοί οι τρεις κώδικες ήταν κεντροθετημένοι στις γαμήλιες σχέσεις. Και ο κύριος όρος που συνέτασσε όλη την προβληματική πάνω στο συζυγικό καθεστώς και λειτουργούσε ενοχοποιητικά μέσα σε αυτή την προβληματική ήταν ο όρος του Λιμπερτινάζ, των εξωσυζυγικών σχέσεων και του ακόλαστου λίγο πολύ βίου. Οι απαγορεύσεις ήταν νομικού χαρακτήρα χωρίς να εξυπακούουν τον ψυχολογικό στιγματισμό του υποκειμένου. Από τα τέλη του 18ουαιώνα, αρχές το 19ου, το σύστημα της βιοεξουσίας που αρχίζει να διαμορφώνεται επεξεργάζεται πλέον μια άλλη προσέγγιση, επεξεργάζεται μια σειρά από νέους λόγους οι οποίοι είναι πλέον κεντροθετημένοι όχι στο γαμήλιο ζευγάρι, αλλά στις αποκλίνουσες σεξουαλικότητες, όπως η παιδική σεξουαλικότητα, ο παιδικός αυνανισμός, η σεξουαλικότητα των τρελών, οι μονομανίες κτλ και με αυτή την έννοια συντελείται μια μετάβαση όλης της προβληματικής από την οικονομία των εσωτερικών σχέσεων του ζευγαριού προς την κατηγορία της ομαλότητας. Και αυτό τοπαρά τον νόμον που ίσχυε μέχρι τότε αντικαθίσταται από το παρά φύσιν, μια έννοια που σφυρηλατείται από το λόγο της σύγχρονης ιατρικής, της ψυχιατρικής και της παιδαγωγικής. Αυτοί οι λόγοι οριοθετούν, στιγματίζουν και καταδικάζουν μια σειρά από μορφές σεξουαλικότητας επειδή αποκλίνουν από ένα κατασκευασμένο πρότυπο ομαλότητας. Εκεί σμιλεύεται η έννοια της διαστροφής ως αποκλίνουσας μορφής σεξουαλικότητας σε σχέση με την υποτιθέμενη ομαλότητα. Η ιατρική και η ψυχιατρική επινοούν, λοιπόν, μια άλλη εκδοχή της ομοφυλοφιλίας. Μάλιστα, ο όρος ομοφυλοφιλία είναι πρόσφατος, εμφανίζεται τέλη του δέκατου ένατου αιώνα σε ένα άρθρο ενός Γερμανού ψυχίατρου ονόματι Βέστφαλ, που δημοσιεύει ένα άρθρο για την αντιστροφή του ψυχικού φύλου. Ο ομοφυλόφιλος δεν αντιμετωπίζεται πλέον ως νομικό υποκείμενο. Στοιχειοθετείται ως διεστραμμένο υποκείμενο. Η ίδια η πράξη προσεγγίζεται με ένα ριζικά νέο τρόπο. Εμφανίζεται στο προσκήνιο η φιγούρα του εκφυλισμένου υποκειμένου και σφυρηλατείται η τερατώδης κατηγορία του εκφυλισμού η οποία λειτούργησε καταλυτικά σε όλη την ιατρική και ψυχιατρική σκέψη του δέκατου ένατου και εικοστού αιώνα και είναι χαρακτηριστικό ότι αυτή η κατηγορία υιοθετήθηκε ως έρεισμα στη ναζιστική προβληματική, προκειμένου να οργανωθούν προγράμματα κοινωνικής κάθαρσης γιατί οι ομοφυλόφιλοι στιγματίζονταν ως ηθικά και βιολογικά εκφυλισμένοι. Οι διαστροφές πραγματικά επινοήθηκαν από την ιατρική και ψυχιατρική και εμφυτεύτηκαν στα σύγχρονα σώματα και απετέλεσαν εργαλεία για προγράμματα κοινωνικής κάθαρσης. Η ιστορία σήμερα τείνει να υποτροπιάσει.

Τον έρωτα τον συντηρούν οι άντρες ή οι γυναίκες;

Οι γυναίκες ονειρεύονται έρωτες και οι άνδρες παρτούζες. Τον έρωτα τον συντηρούν οι γυναίκες γιατί είναι ‘ερωτομανείς’, έχουν μια ανεξάντλητη έφεση προς το ερωτικό πάθος, ενώ οι άντρες είναι σεξομανείς και αδιαφορούν για τον έρωτα και γι αυτό το λόγο δεν υπάρχει διάφυλη σχέση.

ΤΟ ΑΡΘΡΟ ΑΥΤΟ ΔΗΜΟΣΙΕΥΤΗΚΕ ΓΙΑ ΠΡΩΤΗ ΦΟΡΑ ΣΤΙΣ 14.2.2016"|Συνεντευξη
«Βενιζελικά».txt|"«Βενιζελικά»

Προετοιμασία 5΄, Αναμονή 1-2 ώρες

ΥΛΙΚΑ (για 50 περίπου κομμάτια)

300 γρ. αμύγδαλα

150 γρ. μαύρη κουβερτούρα τριμμένη

3 κουτ. σούπας κακάο (χωρίς ζάχαρη)

4 κουτ. σούπας ζάχαρη άχνη

70 ml κονιάκ

1 λωβό βανίλιας ή μία βανιλίνη

1 βαζο 500 γρ. μαστίχα γλυκό του κουταλιού

ΔΙΑΔΙΚΑΣΙΑ

Περνάμε τα αμύγδαλα από το μπλέντερ. Πρέπει να είναι λεπτοκομμένα, αλλά όχι σκόνη. Σε ένα μεγάλο μπολ ανακατεύουμε τα τριμμένα αμύγδαλα, την τριμμένη κουβερτούρα, το κακάο και την άχνη. Προσθέτουμε τη βανίλια ή τη βανιλίνη και το κονιάκ. Ανακατεύουμε όλα τα υλικά καλά για να γίνουν σφιχτή μάζα. Παίρνουμε μια ποσότητα σε μέγεθος καρυδιού και πλάθουμε στρογγυλά σοκολατάκια. Τα αφήνουμε 1-2 ώρες στο ψυγείο να σφίξουν.

Ρίχνουμε τη μαστίχα σε ένα κατσαρολάκι και τη ζεσταίνουμε σε χαμηλή φωτιά μέχρι να γίνει παχύρρευστη. Με μια οδοντογλυφίδα παίρνουμε ένα-ένα τα σοκολατάκια και τα βουτάμε στη μαστίχα. Προσέχουμε να καλυφθούν καλά απ’ όλες τις πλευρές. Τα αφήνουμε πάνω σε σχάρα ζαχαροπλαστικής να κρυώσουν και επαναλαμβάνουμε την ίδια διαδικασία μια δεύτερη φορά, για να έχει αρκετό πάχος το γλάσο."|Συνταγη
Ευκολάκια για την καλοκαιρινή κουζίνα.txt|"Ευκολάκια για την καλοκαιρινή κουζίνα

Σε ένα ταψί κόψε πιπεριές, κολοκυθάκια, κρεμμύδια και ντοματίνια τσέρι. Ράντισε με λίγο ελαιόλαδο. Βάλε αλάτι, πιπέρι. Ψήσε στον φούρνο ή στο grill μέχρι να ψηθούν καλά τα λαχανικά. Παράλληλα, βάλε πλιγούρι ή κινόα ή κουσκούς να μουλιάσει σε ζεστό νερό, ακολουθώντας τις οδηγίες στο κουτί κ.λπ. Σουρώνεις το πλιγούρι και το ρίχνεις στα ψητά λαχανικά. Ανακατεύεις, προσθέτεις χυμό λεμονιού και έξτρα λάδι και αλάτι, αν χρειάζεται, βασιλικό κομμένο και έχεις το επικότερο φαγητό.

Βράσε ρύζι Basmati σε ελαφρώς αλατισμένο νερό (250 γρ. ρύζι, 500 ml νερό), με ένα κλωναράκι lemongrass που το έχεις «σπάσει» λίγο ή τη φλούδα ενός λάιμ, μέχρι να ψηθεί. Θέλει περίπου δώδεκα λεπτά. Κατέβασέ το από τη φωτιά και άσε το ρύζι σκεπασμένο στην κατσαρόλα για ένα πεντάλεπτο. Πρόσθεσε 150 γρ. ζάχαρη, ανακάτεψε μέχρι να διαλυθεί στο ρύζι κι έπειτα πρόσθεσε και 300 ml γάλα καρύδας. Άφησε το μείγμα σκεπασμένο για δέκα λεπτά κι έπειτα πρόσθεσε 100 ml κρέμα γάλακτος. Σε αυτό το σημείο μπορείς να το φας ζεστό. Είναι υπέροχο, κρεμώδες και ελαφρύ. Αλλιώς, άδειασε το μείγμα σε ένα μπολ, σκέπασέ το με μία μεμβράνη και βάλ' το στο ψυγείο να παγώσει. Όταν θες να σερβίρεις (εδώ είναι, βέβαια, που σταματάει να είναι λάιτ όλο αυτό), χτυπάς στο μίξερ περίπου 300 ml κρέμα γάλακτος μέχρι να αφρατέψει και να γίνει αρκετά σφιχτή. Στην κρέμα προσθέτεις το μείγμα από το ρύζι και το ανακατεύεις με κυκλικές κινήσεις για να ενωθούν. Το τρως και όπως είναι, αλλά μπορείς να κάνεις πολλά με αυτό. Σέρβιρέ το σε ένα με γάλο μπολ με συνοδευτικά! Θρυμματισμένα μπισκότα, μάνγκο, κεράσια. Είναι το πιο ωραίο ρυζόγαλο για το καλοκαίρι.

Άλειψε ροδάκινα με μαλακό βούτυρο ανάλατο, μετά πασπάλισέ τα με ζάχαρη και ρίξ' τα σε δυνατό φούρνο. Θα ψηθούν και θα καραμελώσουν σε 25 περίπου λεπτά μαξ. Τα τρως με παγωτό, σκέτα, όπως θες. Είναι η γεύση του καλοκαιριού στο πιο decadent. Εγώ τα φτιάχνω έτσι, μετά τα πολτοποιώ, τα περνάω από σουρωτήρι και τα βάζω στην παγωτομηχανή. Σορμπέ από καραμελωμένα ροδάκινα. Απλώς, με όλη αυτήν τη διαδικασία δεν είναι ευκολάκι.

Αμπελοφάσουλα ελαφρώς βρασμένα, χλωρή ή ξινομυζήθρα ή ένα άλλο μαλακό τυρί, καλό λάδι, χοντρό αλάτι και λίγη ντομάτα στο πλάι. Κολοκυθάκια στον ατμό, σαλάτα με φρέσκο δυόσμο και ντομάτα. Κανένα κρέας δεν μπορεί να νικήσει την καλοκαιρινή σαλάτα.

Μην υποτιμάς το ζελέ, αγαπημένε μου φίλε. Κάνε ό,τι σου κατέβει. Πάρε έτοιμα, χημικά πλαστικά που είναι η γεύση που θυμάσαι από τα παιδικά σου και κάνε πολύχρωμα παιχνίδια. Γίνε πιο σοφιστικέ και φτιάξε ζελέ με χυμούς φρούτων, με σιρόπια, με ζωμούς. Μάθε μόνο πώς πήζουν και θα μπορέσεις να φτιάξεις τα πάντα.

Μην υποτιμάς την πατατοσαλάτα. Πατάτες νέας εσοδείας βραστές, λίγος μαϊντανός, λίγο σκόρδο, αλάτι, πιπέρι και ελαιόλαδο. That's it. Μπορείς και πιο πολύπλοκα, αλλά κι έτσι είναι μια χαρά. Και κρατάει και τέλεια στο ψυγείο.

Πεπόνι, γαρίδες βραστές ή καβούρι, αν είσαι billionaire, τσίλι, λάιμ. Λίγο fish sauce. Ψάξε τις ταϊλανδέζικες συνταγές. Αν βρεις τα υλικά, θα μπορέσεις να φτιάξεις πολλές συνταγές καυτερές και δροσερές και πικάντικες που είναι ό,τι πρέπει για μια μέρα «καυτερή».

Μην υποτιμάς τις σαλάτες με ζυμαρικά. Δεν θα σου πω καν τι να βάλεις μέσα. Απλώς θα δηλώσω ότι μια σαλάτα με ζυμαρικά στο ψυγείο κρατάει άνετα ένα διήμερο και αν δεν το παρακάνεις με μαγιονέζες, τυριά και κρέατα, είναι και μια σχετικά λάιτ φάση.

Το καλοκαίρι οφείλεις να έχεις φρούτα στο ψυγείο. Τα κεράσια κάνουν καλό – μαθαίνω ότι έχουν και μελατονίνη, θα κοιμάσαι καλύτερα. Καρπούζια και άλλα κόκκινα. Πεπόνια και ό,τι άλλο βρεις. Φάε να χορτάσεις χρώμα και γεύση και ενέργεια. Και τον χειμώνα βλέπουμε τι θα κάνουμε με τα κρέατα και τα βαριά.

Μην ανάβεις φούρνους. Μη φτιάχνεις κέικ και περίτεχνα φαγητά τα καλοκαίρια. Μην ξοδεύεις πάνω από είκοσι με τριάντα λεπτά στην κουζίνα. Δυο-τρεις κινήσεις και το φαγητό στο πιάτο. Μη σκέφτεσαι το φαΐ όσο έχει ήλιο και σαραντάρια, μεζεδάκια, κρύα πιάτα, μικρές ποσότητες, μην πίνεις αλκοόλ, είναι θάνατος το καλοκαίρι."|Συνταγη
Κολοκυθολούλουδα τηγανητά, γεμιστά.txt|"Κολοκυθολούλουδα τηγανητά, γεμιστά

Προετοιμασία 30′, Αναμονή 1 ώρα, Μαγείρεμα 40′

ΥΛΙΚΑ (για 12 κομμάτια)

12 κολοκυθολούλουδα μεγάλα και πρωινά (αν βρούμε λουλούδια πάνω σε μικρά κολοκυθάκια τα χρησιμοποιούμε όπως είναι, μαζί με τα κολοκυθάκια)

200 ml ελαιόλαδο (περίπου), για το τηγάνισμα

Για τη γέμιση

150 γρ. μαλακή φέτα Θάσου

100 γρ. ανθότυρο

2 κ.σ. φρέσκος δυόσμος, ψιλοκομμένος

1 κρόκος αβγού

Πιπέρι

Για το κουρκούτι

200 γρ. αλεύρι για όλες τις χρήσεις

50 γρ. κορν φλάουερ

50 ml ελαιόλαδο

350 ml (περίπου) παγωμένο νερό

2 ασπράδια αβγών

Αλάτι

Φρεσκοτριμμένο πιπέρι

Για τη σάλτσα

5 κόκκινες γλυκές πιπεριές, σε μεγάλα κομμάτια

1 μεγάλη ντομάτα, ξεφλουδισμένη, κομμένη στα τέσσερα

1 κ.σ. ντοματοπελτές

2 σκελίδες σκόρδο

100 γρ. φρέσκο τζίντζερ, τριμμένο

300 ml ζωμό κότας, από ζελέ ψυγείου ή από βιολογικό κύβο. Αν έχουμε έτοιμο σπιτικό είναι ακόμη καλύτερα

1 μεγάλο κρεμμύδι, κομμένο στα τέσσερα

1 δαφνόφυλλο

½ κ.γ. ζάχαρη

½ φλ. ξίδι

Αλάτι

ΔΙΑΔΙΚΑΣΙΑ

Αφαιρούμε με προσοχή από το εσωτερικό των λουλουδιών τους στήμονες.

Για τη γέμιση: Σε ένα βαθύ σκεύος ανακατεύουμε καλά τα υλικά της γέμισης και με ένα κουταλάκι γεμίζουμε τα λουλούδια αφήνοντας λιγάκι περιθώριο στην άκρη, την οποία στρίβουμε ώστε να κάνει μύτη και να σφραγιστεί η γέμιση. Αραδιάζουμε τα λουλούδια σε πιάτο και τα βάζουμε για 1 ώρα στο ψυγείο, για να σφίξει η γέμιση.

Για το κουρκούτι: Σε ένα βαθύ μπολ βάζουμε τα υλικά για το κουρκούτι, κρατώντας λίγο αλεύρι από το μετρημένο (περίπου 30 γρ.) στην άκρη. Ο χυλός μας δεν πρέπει να είναι σφιχτός. Τον βάζουμε στο ψυγείο να κρυώσει καλά, για περίπου 1 ώρα.

Για τη σάλτσα: Σε μια μικρή βαθιά κατσαρόλα, σε μέτρια φωτιά, βάζουμε τα υλικά της σάλτσας να μαγειρευτούν. Οταν χυλώσει η σάλτσα, σε περίπου 20′, αφαιρούμε το δαφνόφυλλο και την περνάμε από το multi, να γίνει σαν αλοιφή (μπορούμε να κάνουμε τη διαδικασία και μέσα στο κατσαρολάκι με τη βοήθεια του ραβδομπλέντερ). Μεταφέρουμε τη σάλτσα σε μπολάκι."|Συνταγη
Μαγειρίτσα καρπενησιώτικη.txt|"Μαγειρίτσα καρπενησιώτικη

Λείπει η μαγειρίτσα από το πασχαλινό τραπέζι; Ποτέ! Αυτή η καρπενησιώτικη εκδοχή με μαγγίπες (ποικιλία κρεαμμυδιών της Ευρυτανίας) θα σας ενθουσιάσει!
Διαδικασία
Βήμα 1
Βράζετε το κεφαλάκι σε μπόλικο νερό και κρατάτε στην άκρη το ζωμό του. Σε ξεχωριστή κατσαρόλα ζεματάτε τη συκωταριά και τα εντεράκια για λίγα λεπτά. Ύστερα στραγγίζετε τη συκωταριά και την κόβετε σε ψιλά κομματάκια. Κάνετε το ίδιο και με τα εντεράκια.
Βήμα 2
Ζεσταίνετε το βούτυρο μαζί με το λάδι και σοτάρετε τα κομματάκια (από τη συκωταριά και τα εντεράκια) μέχρι να πάρουν χρώμα. Προσθέτετε τα κρεμμυδάκια και τα σοτάρετε κι αυτά για μερικά λεπτά.
Βήμα 3
Αλατοπιπερώνετε και ρίχνετε πρώτα τον ντοματοπελτέ (διαλυμένο σ’ ένα φλιτζάνι ζωμό) και, ύστερα, το μαϊντανό.
Βήμα 4
Όταν η μαγειρίτσα πάρει βράση, προσθέτετε αρκετό ζωμό μέχρι να σκεπαστούν τελείως τα ψιλοκομμένα εντόσθια και αφήνετε να σιγοβράσει για πολλές ώρες σε πολύ χαμηλή φωτιά.
Βήμα 5
Σβήνετε τη φωτιά όταν η μαγειρίτσα σας γίνει μια χυλωμένη, παχύρρευστη σούπα. Τη σερβίρετε ζεστή. "|Συνταγη
Μακαρόνια με κιμά Μυστικά και συμβουλές για να πετύχουμε το τέλειο πιάτο.txt|"Μακαρόνια με κιμά: Μυστικά και συμβουλές για να πετύχουμε το τέλειο πιάτο

Μακαρόνια με κιμά. Τι μπορεί να πει κανείς γι’ αυτό το πιάτο που δεν έχει ειπωθεί από κάθε λάτρη της σπιτικής κουζίνας; Κάθε πιρουνιά αναδεύει τις μνήμες που έχουν συνδεθεί με τη γεύση της ζουμερής σάλτσας, ανακατεμένη με μακαρόνια ψιλά ή πιο χοντρά και τριμμένο τυρί σε γενναίες ή πιο φτωχές δόσεις. Γενικά, είναι το φαγητό που φτιάχνεται σε κάθε σπίτι το οποίο ακόμα και όσοι απέχουν από το κρέας επιχειρούν να φέρουν στα μέτρα τους αντικαθιστώντας τον κιμά με άλλα είδη, όπως τα μανιτάρια και ο κιμάς σόγιας.

Όμως, παρά το γεγονός ότι είναι μια συνταγή πολύ διαδεδομένη, υπάρχουν ορισμένα μικρά μυστικά που μπορούν να μας βοηθήσουν να τελειοποιήσουμε την τεχνική μας απογειώνοντας το γευστικό αποτέλεσμα.
Ας δούμε ποια είναι τα tips:

Χρειάζεται υπομονή

Ο κιμάς δεν χρειάζεται πολύ χρόνο μαγειρέματος και προσαρμόζεται ανάλογα με το είδος κρέατος που επιλέγουμε. Ωστόσο, το μυστικό για να έχουμε μια πλούσια γεύση στη σάλτσα μας είναι η υπομονή. Αφού ολοκληρώσουμε τα πρώτα στάδια του μαγειρέματος, και μόλις το μίγμα αρχίσει να κοχλάζει, χαμηλώνουμε την ένταση της φωτιάς και σιγοβράζουμε. Αφήνουμε ελαφρώς ανοιχτό το καπάκι για να φεύγουν οι πολλοί υδρατμοί και προσέχουμε να μην στεγνώσουν τα υγρά και κολλήσει το φαγητό. Ανακατεύουμε περιστασιακά και καρυκεύουμε λίγο ακόμα αν χρειαστεί.

Επιλέγουμε το κρέας

Ο τύπος του κρέατος που θα επιλέξουμε για τη σάλτσα μας είναι καθοριστικός παράγοντας τόσο την υφή όσο και τη γεύση του τελικού αποτελέσματος. Το πιο συνηθισμένο είδος κρέατος είναι το μοσχάρι και επιλέγουμε το κομμάτι ανάλογα με τις απαιτήσεις μας. Με περισσότερο ή λιγότερο λίπος, με λίγο ή καθόλου ζελέ κ.λπ. ωστόσο τα κομμάτια κρέατος που είναι λίγο πιο λιπαρά για να μην στεγνώνει το κρέας κατά το μαγείρεμα, όπως καπάκι, ελιά ή σπάλα. Αν θέλουμε κρέας με όσο το δυνατόν λιγότερο λίπος τότε θα προτιμήσουμε κομμάτια από το μπούτι όπως κιλότο, στρογγυλό, τρανς και νουά.

Τα άλλα είδη κρέατος

Ωστόσο, μπορούμε να βάλουμε και άλλα είδη κρέατος στην κατσαρόλα μας, με το γευστικό αποτέλεσμα φυσικά να διαφοροποιείται χωρίς αυτό να σημαίνει ότι δεν θα έχουμε ένα καλό πιάτο.
Αν προτιμάμε χοιρινό κρέας τότε αγοράζουμε κομμάτια από µπούτι, λαιμό ή σπάλα και καθαρίζουμε καλά το λίπος. Επίσης, αν έχουμε λίγο χοιρινό και λίγο μοσχαρίσιο κιμά μπορούμε να τους συνδυάσουμε στην κατσαρόλα μας.
Άλλος κιμάς που χρησιμοποιείται είναι από πουλερικά, όπως κοτόπουλο ή γαλοπούλα. Προσοχή, αν έχουμε κιμά από κοτόπουλο ή γαλοπούλα στήθος μειώνουμε το χρόνο μαγειρέματος γιατί υπάρχει κίνδυνος να στεγνώσει γρήγορα.

Το σωστό σοτάρισμα

Είναι σημαντικό να σοτάρουμε καλά τον κιμά σε δυνατή φωτιά, γιατί αυτό το στάδιο είναι καθοριστικής σημασίας. Όσο πιο καλά καβουρδιστεί το κρέας μας τόσο καλύτερη θα είναι η σάλτσα. Η τεχνική είναι απλή, αλλά θέλει υπομονή και γρήγορες κινήσεις για να μην «αρπάξει»: ρίχνουμε στο καυτό λάδι το κρέας τμηματικά και ταυτόχρονα ανακατεύουμε και πιέζουμε το κιμά μέχρι να διαλυθεί σε μικρότερα κομμάτια, να γίνει κάπως σπυρωτός. Το μυστικό σε αυτό το βήμα είναι να προσθέσουμε τα μπαχαρικά τα οποία θα αναδείξουν όλα τους τα αρώματα. Σε αυτό βοηθά η υψηλή θερμοκρασία του σκεύους και το καλό ανακάτεμα/πίεση με το πιρούνι.

Το ελαιόλαδο

Όπως σε κάθε συνταγή, το καλό λάδι κάνει τη διαφορά. Στη σάλτσα κιμά προτιμάμε το ελαιόλαδο και δεν κάνουμε… τσιγκουνιές γιατί ο κιμάς θα καεί στον πάτο της κατσαρόλας ενώ τον σοτάρουμε και θα είναι στεγνός, χωρίς τα αρώματα και την πλούσια γεύση που του δίνει το ελαιόλαδο.

Μια συνταγή- πολλές παραλλαγές

Όπως όλες οι άλλες σάλτσες, έτσι και η σάλτσα με κιμά χρειάζεται να είναι δεμένη μεν, ζουμερή δε, για να ανακατευτεί ωραία με τα μακαρόνια και το τυρί στο πιάτο μας. Την ίδια ακριβώς συνταγή μπορούμε να την χρησιμοποιήσουμε για να γεμίσουμε κανελόνια, να φτιάξουμε λαζάνια, παστίτσιο, μουσακά και άλλες συνταγές, όμως σε αυτή την περίπτωση χρειάζεται άλλο ένα βήμα για να ολοκληρωθεί: αφήνουμε τη σάλτσα να πιει καλά τα υγρά και είναι έτοιμη για να συμπληρώσει τις συνταγές μας."|Συνταγη
Μπαρμπούνια γεμιστά.txt|"Μπαρμπούνια γεμιστά

Προετοιμασία: 20΄, Ψήσιμο: 25΄

ΥΛΙΚΑ(για 4 άτομα)

12 μέτρια μπαρμπούνια, καθαρισμένα (ζητάμε από τον ψαρομανάβη μας να τα καθαρίσει)

5 σκελίδες σκόρδο, ψιλοκομμένες

8 παξιμαδάκια κρίθινα

200 ml ελαιόλαδο

2 ποτήρια νερό

Αλάτι και πιπέρι

ΔΙΑΔΙΚΑΣΙΑ

Προθερμαίνουμε τον φούρνο στους 180οC.

Σε ένα γουδί κοπανίζουμε τα παξιμάδια καλά, προσθέτουμε το σκόρδο, τον μαϊντανό, το μισό ελαιόλαδο, το αλάτι και το πιπέρι και συνεχίζουμε το κοπάνισμα μέχρι να ενωθούν τα υλικά. Γεμίζουμε τις κοιλιές των μπαρμπουνιών με το μείγμα και κλείνουμε το κάθε ψάρι με μία οδοντογλυφίδα.

Βάζουμε όλα μαζί τα μπαρμπούνια σε ένα ταψί με το υπόλοιπο λάδι και το νερό. Ρίχνουμε γύρω από τα μπαρμπούνια τη γέμιση που έχει περισσέψει και σκεπάζουμε με λαδόκολλα και έπειτα με αλουμινόχαρτο.

Ψήνουμε για περίπου 15-20 λεπτά, αφαιρούμε τη λαδόκολλα και το αλουμινόχαρτο και ψήνουμε για ακόμα 5 λεπτά."|Συνταγη
Πράσινα φασολάκια με φασόλια χάντρες.txt|"Πράσινα φασολάκια με φασόλια χάντρες

Συνεχίζοντας σε αυτό τον ιστότοπο αποδέχεστε την χρήση των cookies στη συσκευή σας όπως περιγράφεται στην πολιτική cookies

Μάθετε περισσότερα εδώ"|Συνταγη
Φτιάχνουμε κριθαρότο καραβίδας.txt|"Φτιάχνουμε κριθαρότο καραβίδας

Οι καραβίδες στον Παπαϊωάννου, στο Μικρολίμανο έχουν πολλά... πρόσωπα. Εξαιρετικές σε ταρτάρ, φοβερές και τηγανητές ή με παπαρδέλες και αχινό, πρωταγωνιστούν και σ' αυτό το κριθαρότο, που μπορείτε κάλλιστα να το φτιάξετε και στο σπίτι.

Κριθαρότο καραβίδας

Μέτριας δυσκολίας

Χρόνος: 1 ώρα

ΥΛΙΚΑ (για 4 άτομα)

1 κιλό καραβίδες

250 γρ. κριθαράκι

εξαιρετικό παρθένο ελαιόλαδο

1/2 κρεμμύδι, ψιλοκομμένο

1/2 κ.γ. πάστα σκόρδου

Μοσχάτο Λήμνου Grand Cru (γλυκύς οίνος)

αλάτι

πιπέρι

βασιλικό, φρέσκο και ξερό

ΠΑΡΑΣΚΕΥΗ

Πρώτα ετοιμάζουμε τον ζωμό. Βράζουμε τα κεφάλια από τις καραβίδες, τα σουρώνουμε και τα σπάμε μέχρι να διαλυθούν. Στη συνέχεια προσθέτουμε νερό και τα αφήνουμε να σιγοβράσουν για άλλα 40 λεπτά.

Ζεσταίνουμε ελαιόλαδο σε μια κατσαρόλα και σοτάρουμε το κρεμμύδι και το κριθαράκι για να θωρακιστούν, προσθέτουμε την πάστα σκόρδου, σοτάρουμε για λίγο ακόμη, σβήνουμε με το κρασί και, όταν εξατμιστεί, ρίχνουμε ζωμό, αλάτι και πιπέρι. Αφήνουμε τον ζωμό να σιγοβράζει, σε μια διπλανή κατσαρόλα. Ανακατεύουμε το κριθαράκι ελαφρά για να μην κολλήσει και προσθέτουμε, σταδιακά, τον ζωμό, όποτε παρατηρούμε πως αρχίζει να απορροφάται.

Ζεσταίνουμε ελαιόλαδο σε ένα τηγάνι μαζί με λίγο σκόρδο και σοτάρουμε τις ουρές της καραβίδας (ψίχα), ρίχνουμε λίγο αλάτι και σβήνουμε με κρασί. Μόλις εξατμιστεί το κρασί, προσθέτουμε ζωμό και φρέσκο βασιλικό και αφήνουμε να βράσουν για λίγο. Ρίχνουμε τον ζωμό μέσα στο κριθαρότο, ανακατεύοντας, ελέγχουμε το αλάτι και το πιπέρι και τα αφήνουμε για άλλα 12-13 λεπτά, ώστε να ολοκληρωθεί το μαγείρεμα. Τέλος, προσθέτουμε λίγο φρέσκο και ξερό βασιλικό, ελαιόλαδο και τις ουρές της καραβίδας. Μόλις δέσει το κριθαρότο, είναι έτοιμο για σερβίρισμα.

Φωτογραφία: Παύλος Τσοκούνογλου / Επιμέλεια φωτογράφισης: Στέλιος Πενταρβάνης"|Συνταγη
Χταπόδι Κριθαρότο.txt|"Χταπόδι Κριθαρότο

Χρόνος προετοιμασίας: 45 λεπτά

Χρόνος μαγειρέματος: 25 λεπτά

Βαθμός δυσκολίας: εύκολο

Υλικά για 6 άτομα

1 χταπόδι 1.500 γρ., πλυμένο και καθαρισμένο*

10 κ.σ. έ.π. ελαιόλαδο

1 μεγάλο ξερό κρεμμύδι, ψιλοκομμένο

4-5 φρέσκα κρεμμυδάκια, ψιλοκομμένα

2 σκελίδες σκόρδου, ψιλοκομμένες

1½ φλιτζ. κριθαράκι μέτριο

½ ποτήρι νερού λευκό ξηρό κρασί

αλάτι και φρεσκοτριμμένο πιπέρι

5 φλιτζ. καυτό νερό

1 φλιτζ. από τον ζωμό του χταποδιού

½ φλιτζ. πράσινες ελιές, ξαλμυρισμένες, σε φετάκια

1 ματσάκι μαϊντανό, ψιλοκομμένο

1/3 ματσάκι άνηθο, ψιλοκομμένο

ξύσμα από 1 λεμόνι

Εκτέλεση

Χταπόδι

Αφήνουμε την κατσαρόλα να ζεσταθεί σε δυνατή φωτιά. Μόλις κάψει καλά, βάζουμε μέσα το χταπόδι ολόκληρο. Μην ανησυχείτε, δεν θα καεί, θα αρχίσει αμέσως να βγάζει υγρά στα οποία θα βράσει.

Χαμηλώνουμε τη φωτιά στο ελάχιστο και σκεπάζουμε με το καπάκι της κατσαρόλας.

Αφήνουμε το χταπόδι να βγάλει τα υγρά του για περίπου 30 λεπτά και αποσύρουμε από την φωτιά.

Βγάζουμε το χταπόδι από την κατσαρόλα, περνάμε το ζουμί του από ψιλό σουρωτήρι και κρατάμε 1 φλιτζάνι ζωμό.

Κόβουμε τα πλοκάμια σε μικρά κομμάτια. Κόβουμε την κουκούλα στη μέση, αφαιρούμε τις εσωτερικές μεμβράνες και την ψιλοκόβουμε.

Κριθαρότο Χταποδιού

Σε μια κατσαρόλα ζεσταίνουμε το μισό ελαιόλαδο και σοτάρουμε τα κρεμμύδια, ξερά και φρέσκα, και το σκόρδο σε μέτρια φωτιά, μέχρι να γυαλίζουν αλλά να μην αλλάξουν χρώμα. Προσθέτουμε το κριθαράκι και ανακατεύουμε μέχρι να καλυφθεί από το λάδι.

Ρίχνουμε το χταπόδι, το φέρνουμε 1-2 βόλτες και σβήνουμε με το κρασί. Αφήνουμε το αλκοόλ να εξατμιστεί για περίπου 4-5 λεπτά.

Προσθέτουμε 2 φλιτζ. καυτό νερό, αλάτι, πιπέρι, χαμηλώνουμε τη φωτιά και ανακατεύουμε συνεχώς με μια ξύλινη κουτάλα.

Μόλις το κριθαράκι απορροφήσει την πρώτη δόση νερού και αρχίσει να φουσκώνει, προσθέτουμε κι άλλα 3 φλιτζ. καυτό νερό. Συνεχίζουμε το ανακάτεμα απαλά, πάντα σε χαμηλή φωτιά.

Αφού απορροφήσει το κριθαράκι το νερό και αρχίσει να μελώνει προσθέτουμε τον ζωμό του χταποδιού. Αφήνουμε το κριθαρότο πάνω στη φωτιά, να πάρει άλλη μία βράση, για περίπου 5 λεπτά, πάντοτε ανακατεύοντας.

Προσθέτουμε τις ελιές, τον μαϊντανό, τον άνηθο και το ξύσμα λεμονιού. Ανακατεύουμε απαλά, μεταφέρουμε το κριθαρότο αμέσως σε πιατέλα και το ραντίζουμε με το υπόλοιπο ελαιόλαδο."|Συνταγη
